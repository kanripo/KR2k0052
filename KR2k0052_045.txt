# -*- mode: mandoku-view; -*-
#+TITLE: 四川通志
#+DATE: 2015-08-24 22:42:51.937003
#+PROPERTY: ID KR2k0052
#+PROPERTY: BASEEDITION WYG    
#+PROPERTY: JUAN 卷四十五
<pb:KR2k0052_WYG_045-1a>¶
欽定四庫全書¶
　四川通志卷四十五¶
　藝文¶
　雜著¶
　漢司馬相如諭巴蜀檄(告巴蜀太守蠻夷自擅不討/之日久矣時侵犯邊境勞士)¶
　　(大夫陛下即位存撫天下安集中國然後興師出/兵北正匈奴單于怖駭交臂受事屈膝請和康居)¶
　　(西域重譯納貢稽顙來享移師東指閩越相誅右/弔番禺太子入朝南夷之君西僰之長常効貢職)¶
　　(不敢墮怠延頸舉踵喁喁然皆嚮風慕義欲為臣/妾道里遼逺山川阻深不能自致夫不順者已誅)¶
<pb:KR2k0052_WYG_045-1b>¶
　　(而為善者未賞故遣中郎将徃賓之發巴蜀士民/各五百人以奉幣帛衞使者不然靡有兵革之事)¶
　　(戰鬬之患今聞其乃發軍興制驚懼子弟憂患長/老郡又擅為轉粟運輸皆非陛下之意也當行者)¶
　　(或亡逃自賊殺亦非人臣之節也夫邊郡之士聞/烽舉燧燔皆攝弓而馳荷兵而走流汙相屬惟恐)¶
　　(居後觸白刀冒流矢義不返顧計不旋踵人懐怒/心如報私讐彼豈樂死惡生非編列之民而與巴)¶
　　(蜀異主哉計深慮逺急國家之難而樂盡人臣之/道也故有剖符之封析圭而爵位為通侯居列東)¶
　　(第終則遺顯號於後世傳土地於子孫行事甚忠/敬居位甚安逸名聲施於無窮功烈著而不滅是)¶
　　(以賢人君子肝腦塗中原膏液潤野草而不辭也/今奉幣使至南夷即自賊殺或亡逃抵誅身死無)¶
　　(名謚為至愚恥及父母為天下笑人之度量相越/豈不逺哉然此非獨行者之罪也父兄之教不先)¶
<pb:KR2k0052_WYG_045-2a>¶
　　(子弟之率不謹寡亷鮮恥而俗不長厚也其被刑/戮不亦宜乎陛下患使者有司之若彼悼不肖愚)¶
　　(民之如此故遣信使曉諭百姓以發卒之事因數/之以不忠死亡之罪讓三老孝弟以不教誨之過)¶
　　(方今田時重煩百姓已親見近縣恐逺所谿谷山/澤之民不遍聞檄到亟下縣道使咸諭陛下意無)¶
　　(忽/)¶
　　難蜀父老(漢興七十有八載德茂存乎六世威武/紛紜湛恩汪濊羣生沾濡洋溢乎方外)¶
　　(於是乃命使西征隨流而攘風之所被罔不披靡/因朝冉從駹定筰存邛畧斯榆舉包蒲結軌還轅)¶
　　(東鄉将報至於蜀都耆老大夫縉紳先生之徒二/十有七人儼然造焉辭畢進曰蓋聞天子之於四)¶
　　(裔也其義羈縻勿絶而已今罷三郡之士通夜郎/之塗三年於兹而功不竟士卒勞倦萬民不膽今)¶
<pb:KR2k0052_WYG_045-2b>¶
　　(又接之以西南夷百姓力屈恐不能卒業此亦使/者之累也竊為左右患之且夫邛筰西僰之與中)¶
　　(國並也歴年滋多不可記已仁者不以德來强者/不以力并意者其殆不可乎今割齊民以附戎翟)¶
　　(敝所恃以事無用鄙人固陋不識所謂使者曰烏/謂此乎必若所云則是蜀不變服而巴不化俗也)¶
　　(僕尚惡聞若説然斯事體大固非觀者之所覯也/蓋世必有非常之人然後有非常之事有非常之)¶
　　(事然後有非常之功夫非常者常人之所異也故/曰非常之原黎民懼焉及臻厥成天下晏如也昔)¶
　　(者洪水沸出氾濫衍溢民人升降移徙﨑嶇而不/安夏后氏慼之乃堙洪塞源決江疏河漉沈澹災)¶
　　(東歸之於海而天下永寧當斯之勤豈惟民哉心/煩於慮而身親其勞躬胼胝無胈膚不生毛故休)¶
　　(烈顯乎無窮聲稱浹乎來兹且夫賢君之踐位也/豈特委瑣齷齪拘文牽俗循誦習傳當世取説云)¶
<pb:KR2k0052_WYG_045-3a>¶
　　(爾哉必將崇論閎議創業垂統為萬世規故馳騖/乎兼容並包而勤思乎參天貳地且詩不云乎普)¶
　　(天之下莫非王土率土之濱莫非王臣是以六合/之内八方之外浸淫衍溢懐生之物有不浸潤於)¶
　　(澤者賢君恥之今封疆之内冠帶之倫咸獲嘉祉/靡有遺闕矣而逺方殊族之國遼絶異黨之域舟)¶
　　(車不通人跡罕至政教未加流風猶徼内之則時/犯義侵禮於邊境外之則邪行横作放弑其上君)¶
　　(臣易位尊卑失序父老不辜幼孤為捕擄係縲號/泣内向而怨曰蓋聞中國有至仁焉德洋恩普物)¶
　　(靡不得其所今獨曷為遺已舉踵思慕若枯旱之/望雨戾夫為之垂涕況乎上聖又焉能已故北出)¶
　　(師以討匈奴南馳使以誚勁越四面風德二方之/邵鱗集仰流願得受號者以億計故乃闗沬若徼)¶
　　(牂牁鏤靈山梁孫原創道德之塗垂仁義之統将/博恩廣施逺撫長駕使疏逖不閉乎䀜爽闇昧得)¶
<pb:KR2k0052_WYG_045-3b>¶
　　(耀乎光明以偃甲兵於此而息討伐於彼遐邇一/體中外禔福不亦康乎夫拯民於沈溺奉至尊之)¶
　　(休德反哀世之陵夷繼周氏之絶業天子之亟務/也百姓雖勞又惡可以已乎哉且夫王者固未有)¶
　　(不始於憂勤而終於佚樂者也然則受命之符合/在於此方将増泰山之封加梁父之事鳴和鸞揚)¶
　　(樂頌上咸五下登三觀者未覩指聽者未聞音猶/鷦䳟已翔乎寥廓之宇而羅者猶視乎藪澤悲夫)¶
　　(於是諸大夫茫然喪其所懐來喟然並稱曰允哉/漢德此鄙人之所願聞也百姓雖勞請以身先之)¶
　蜀漢諸葛亮與羣下教(夫叅署者集衆思廣忠益也/若逺小嫌難相違覆曠闕損)¶
　　(矣違覆而得中猶棄敝蹻而獲珠玉然人心苦不/能盡惟徐元直處兹不惑又董幼宰叅署七年事)¶
　　(有不至至於十反來相啓告茍能慕元直之十一/幼宰之殷勤有忠於國則亮可少過矣又昔初交)¶
<pb:KR2k0052_WYG_045-4a>¶
　　(州平屢聞得失後交元直勤見啓誨前叅事於幼/宰每言則盡後從事於偉度數有諫止雖姿性鄙)¶
　　(暗不能悉納然與此四子終始好/合亦足以明其不疑於直言也)¶
　唐陳子昻對利害三事(臣見九道出大使巡按天下/申黜陟求人瘼臣謂計有未)¶
　　(盡也且陛下發使必欲使百姓知天子夙夜憂勤/之也羣臣知考績而任之也姦暴不逞知将除之)¶
　　(也則莫如擇仁可以恤孤明可以振滯剛不避彊/禦知足以照姦者然後以為使故輶軒未動而天)¶
　　(下翹然待之矣今使且未出道路之人皆為指笑/欲望進賢退不肖豈可得耶宰相奉詔書有遣使)¶
　　(之名無任使之實使愈出天下愈敝徒令百姓治/道路送徃迎來不見其益也臣願陛下更選有威)¶
　　(重風槩為衆推者因御前殿以使者之禮禮之諄/諄戒勅所以出使之意乃授以節自京師及州縣)¶
<pb:KR2k0052_WYG_045-4b>¶
　　(登拔才良求人瘼宣布上意令若家見而户曉昔/堯舜不下席而化天下蓋黜陟幽明能折衷者陛)¶
　　(下知難得人則不如少出使彼煩數而無益於化/是烹小鮮而數撓之矣又刺史縣令政教之首陛)¶
　　(下布德澤下詔書必待刺史縣令謹宣而奉行之/不得其人則委棄有司掛牆屋耳百姓安得知之)¶
　　(一州得才刺史十萬户賴其福得不才刺史十萬/户受其困國家興衰在此職也今吏部調縣令如)¶
　　(補一尉但計資考不求賢良有如不次用人則天/下囂然相謗矣狃於常而不變也故庸人皆任縣)¶
　　(令教化之陵遲顧不甚哉又天下有危機禍福因/之而生機静則有福動則有禍百姓安則樂生不)¶
　　(安則輕生者是也今軍旅之弊夫妻不得安父子/不相養五六年矣自劍南盡河隴山東由青徐曹)¶
　　(汴河北舉滄瀛趙鄭或困水旱或頓兵役死亡流/離畧盡尚賴陛下憫其失職凡兵戎調發一切罷)¶
<pb:KR2k0052_WYG_045-5a>¶
　　(之使人得妻子相見父兄相保可謂能静其機也/然臣恐将相有貪攘外之利以廣地彊武説陛下)¶
　　(者欲動其機機動則禍搆宜修文德去刑罰勸農/桑以息疲民蠻夷知中國有聖王必重譯至矣)¶
　　諫雅州討生羌書(竊聞國家欲開蜀山自雅州道/入討生羌因以襲擊吐蕃執事)¶
　　(者不審圖其利害遂發梁鳯巴蜒兵以狥之臣愚/以為西蜀之禍自此結矣臣聞亂生必由怨起雅)¶
　　(州邊羌未嘗一日為盗今無罪受戮其怨必甚怨/甚懼誅必蜂駭西山西山盜起則蜀之邊邑不得)¶
　　(不連兵備守兵久不解則蜀之禍搆矣東漢喪敗/亂始諸羌此一驗也吐蕃黠獪君臣相信而多姦)¶
　　(謀抗天誅者二十餘年大戰則大勝小戰則小勝/未嘗敗一隊亡一矢前日薛仁貴郭大封以十萬)¶
　　(衆敗於大非之川一甲不返李敬元劉審禮舉十/八萬衆困於青海之澤是時精甲勇士勢如雲雷)¶
<pb:KR2k0052_WYG_045-5b>¶
　　(然竟不能擒一戎馘一醜至今而闗隴以空今乃/欲建李處一為上将驅疲兵襲不可幸之吐蕃舉)¶
　　(為賊笑二驗也且夫事有求利而得害者蜀昔時/不通中國秦惠王欲帝天下而并諸侯以為不取)¶
　　(蜀勢未可舉乃用張儀計飾美女譎金牛因間以/啖蜀侯蜀侯果貪其利使五丁力士鑿山通谷棧)¶
　　(褒斜置道於秦自是險阻不闗山谷不閉張儀躡/踵乗便縱兵大破之蜀侯誅賓邑滅至今蜀為中)¶
　　(州是貪利而亡三驗也臣聞吐蕃愛蜀之珍富思/盜之久矣然其勢不能舉者徒以山川阻絶障隘)¶
　　(不通頓餓喙不得噬今邊羌開險道使其收奔亡/之種為嚮道以攻邊是為賊除道舉全蜀以遺之)¶
　　(此四驗也蜀為西南一都會國家之寳府又人富/粟多順江而下可以兼濟中國今執事者乃圖儌)¶
　　(倖之利以事西羌得西羌地不足以稼穡財不足/以富國徒殺無辜之衆以傷陛下之仁糜費隨之)¶
<pb:KR2k0052_WYG_045-6a>¶
　　(無益聖德五驗也夫蜀所恃有險也蜀所安無役/也今國家乃開其險役其人險開則便寇人役則)¶
　　(傷財臣恐未及見羌而奸盜在其中矣異時益州/長史李崇真託言吐蕃寇松州天子為盛出師趨)¶
　　(轉餉以備之未二三年巴蜀二十餘州騷然大弊/不見一賊而崇真奸贓已鉅萬今得非有奸臣圖)¶
　　(利復以生羌為資六驗也且蜀人尫劣不習兵戰/一虜持矛百人不敢當又山川阻曠去中夏精兵)¶
　　(處逺今國家若擊西羌掩吐蕃遂能破滅其國奴/虜其人使其君長係首北闕計亦可矣若不即如)¶
　　(此臣方見蜀之邊陲不守而為羌夷所横暴昔辛/有見被髪而祭伊川者以為不出百年此其為戎)¶
　　(乎臣恐不及百年而蜀為戎七驗也且國家近者/廢安化拔單于棄龜兹放疏勒天下翕然謂之盛)¶
　　(蓋以陛下務在仁不在廣務在養不在殺将以此/息邊鄙休兵甲行乎三皇五帝之事者也今乃狥)¶
<pb:KR2k0052_WYG_045-6b>¶
　　(貪夫之議誅無罪之羌而貽全蜀之患此臣所未/喻者也況當今山東饑闗隴弊歴歲枯旱人有流)¶
　　(亡誠陛下寧静思和天人之時不可動甲兵興大/役以自生亂又西軍失守邊人駭動情有不安今)¶
　　(復驅此兵投之不測小人徒知議攘外之利非帝/王之至徳也善為天下者計大而不計小務徳而)¶
　　(不務刑圖其安則思其危謀其利則慮/其害然後長享福祿願陛下熟計之)¶
　　李德裕論維州事狀(右臣頃䝉先朝授劍南西川/節度使其悉怛謀雖是吐蕃)¶
　　(酋長久樂皇風将彼堅城降臣當道臣差行維州/刺史虞藏儉便領兵馬入據其城飛章以聞先帝)¶
　　(驚喜其時與臣仇者望風疾臣遽興疑言上罔宸/聽以為與吐蕃盟約不可背之必恐将此為詞侵)¶
　　(犯郊境遂詔臣却還此城兼執送悉怛謀等令彼/自戮復降中旨廹促送還昔白起殺降終於杜郵)¶
<pb:KR2k0052_WYG_045-7a>¶
　　(致禍陳湯見按是為郅支報仇感嘆前事愧心終/日今者幸逢英主忝備台司輙敢追論伏希審察)¶
　　(且維州據高山絶頂三面臨江在戎虜平州之衝/是漢地八邊之路初河隴盡沒唯此州獨存吐蕃)¶
　　(潛将婦人嫁與此州門子二十年後兩男長成竊/開壘門引兵而入遂為所滅號無憂城從此得併)¶
　　(力於西邊更無虞於南路凴陵近甸旰食累朝貞/元中韋臯以經畧河湟此城為始盡鋭萬旅急攻)¶
　　(數年吐蕃愛惜既甚遣其舅論莾熱來救雉堞高/峻臨衝難及於層霄鳥徑屈蟠猛士多麋於礧石)¶
　　(莫展公輸之巧空擒莾熱而還及南蠻負恩掃地/驅刦臣初到西蜀衆心未安外揚國威中緝邊備)¶
　　(其維州熟臣信令乃送欵與臣臣告之須俟奏報/貴探情偽其悉怛謀等尋帥城兵并州印甲仗塞)¶
　　(途相繼空壘來歸臣即大出牙兵受其降禮南蠻/在列莫敢仰視況西山八國隔在此州比帶使名)¶
<pb:KR2k0052_WYG_045-7b>¶
　　(都成虛語諸羌久苦番中徵役願作王人自維州/降後皆云但得臣信牒帖子便相率内屬其蕃界)¶
　　(合水棲雞等城既失險阻自須抽歸可減八處鎮/兵坐收千餘里舊地臣見此有莫大之利為恢復)¶
　　(之機所以面許奏聞各加酬賞臣自與錦袍金帶/顒視朝旨且吐蕃維州未降以前一年猶圍逼魯)¶
　　(州以此言之豈守盟約況臣未嘗用兵攻取彼自/感化來降又沮議之人豈思事實犬戎遲鈍土曠)¶
　　(人稀每欲乗秋犯邊皆須數歲聚食臣得維州逾/月未有一使入疆自此之後方應破膽豈有慮其)¶
　　(復怨鼓此游辭臣受降之初指天為誓寧忍将三/百餘人性命棄信累表陳論乞垂矜舍答詔嚴切)¶
　　(竟令執還加以體被三木與於竹畚及将即路寃/呌嗚呼将吏對臣無不隕涕其部送者更遭蕃帥)¶
　　(譏誚云既以降彼何須送來乃却将此降人戮於/漠界之上恣行殘忍周固攜離至乃擲其嬰孩承)¶
<pb:KR2k0052_WYG_045-8a>¶
　　(以槍槊臣聞楚靈誘殺蠻子春秋明譏周文收送/鄧叔簡冊致貶況乎大國負此異族塞中款之路)¶
　　(快凶虐之情從古以來未有此事伏惟仁聖文武/至誠大孝皇帝陛下振睿聖之宏圖得懐來之上)¶
　　(䇿故南蠻申請朝之願北膚効款塞之誠臣實痛/惜悉怛謀等舉誠向化解辮歸義而未加昆邪之)¶
　　(爵不賞庶其之功翻以忠愛徒為仇讐所快身遭/此酷名又不彰職由愚臣陷此非罪雖時更一紀)¶
　　(而運屬千年臣所以具陳根本不憚繁細冀䝉睿/鍳追奨忠魂伏乞宣付中書各加褒贈冀華夷感)¶
　　(德幽顯伸寃警既徃之倖心激将來之峻節/臣德裕無任懇願之至謹錄奏聞伏候勅旨)¶
　　王象之蜀山考(金陵隨筆云蜀人繪蜀山作六圖/一名峩眉去嘉州峩眉縣百里為)¶
　　(六山之最自白水寺登山初二十里有石磴可登/又二十里多無路以木為梯行二三里方着實地)¶
<pb:KR2k0052_WYG_045-8b>¶
　　(又二十里有雷洞始到光相寺則峩眉絶頂其上/樹木禽鳥多與平地異天氣尤不同九月初已下)¶
　　(雪應綿衣絮衾用盡而終夜燃火山上水煑飯不/熟飰食皆從白水寺造上所謂光相錦雲天燈隂)¶
　　(雪不見一曰青城山中有六道宮丈人觀上清宮/為最五宮觀皆在山之麓五里至上清又至成都)¶
　　(山則為半山至大面山則為山之巔大面山後即/老人村不可通矣一曰錦屛今閬州城南五山峙)¶
　　(立江南如屏有浙間山川之狀有讀書巖乃陣堯/叟兄弟讀書之地一曰赤甲白鹽在今夔門灔澦)¶
　　(之兩岸水流其中而兩山東之大率如蜀之門户/一曰劍門闗古所謂劍闗之險有大劍小劍之號)¶
　　(徃徃山皆北向有劍鋒之狀而道出兩山之間有/關使以司之一曰巫山今夔州巫山縣之東十二)¶
　　(峯不是一面生江遶此山周/遭十二峯故人繪為一圖爾)¶
<pb:KR2k0052_WYG_045-9a>¶
　　蜀水考(四瀆惟江最大發於岷經夔荆達揚而入/於海此江之原也自蜀而言江之外其水)¶
　　(有七出於綿之神泉曰綿水出於什邡之章雒山/曰雒水分流於永康之湔隁曰湔水綿水自綿竹)¶
　　(紫巖山經德陽雒水自什邡入雒湔水經導江崇/寧九隴濛陽亦入雒三水皆合於雒自雒經懐安)¶
　　(簡資富順至瀘與江水會總曰内水發源於江油/之清川經綿潼遂東至於合曰涪水發源於沔之)¶
　　(青泥嶺經大安利閬果至合於涪水會曰嘉陵水/發源於小巴嶺經巴蓬之伏虞西南以至於渠曰)¶
　　(巴水出萬頃池經明通又至渠與巴水合曰渠水/巴渠二水既合經廣安新明至合於嘉陵涪水會)¶
　　(以達於渝而江始大此七水與江别合之大畧也/若分流出夷中入中國以附於江者有三曰青衣)¶
　　(曰羊山曰馬湖青衣出崍山經嚴道洪雅夾江而/下羊山出鐵豹嶺經漢源至嘉定之南與青衣水)¶
<pb:KR2k0052_WYG_045-9b>¶
　　(合入於江焉湖自夷都流至敘亦入於江又有出/於郡邑之山澤者則自岷峩而下沿流以至於夔)¶
　　(不勝其衆其大者如盛山之萬頃池則釃流有四/一入於渠三入於夔惟漢水出嶓冢與江分流由)¶
　　(漢金趨襄至江夏大别山始與江合/此蜀衆水接連荆楚源流之大畧也)¶
　宋何耕錄二叟語(立春日通天下郡邑設土牛而磔/之謂之班春所從來舊矣其説蓋)¶
　　(微見於呂令而祥於續漢禮儀志大抵先王謹農/事之遺意也成都大都會自尹而下茗漕二使者)¶
　　(之治所在焉将春前一日有司具旗旄金鼓俳優/侏儒百伎之戲迎所謂芒神土牛以獻於二使者)¶
　　(最後詣尹府遂安於班春之所黎明尹率□屬相/與祀勾芒環牛而鞭之三匝退而縱民磔牛民讙)¶
　　(譁攫攘盡土乃已俗謂其土歸置之耕蠶之器上/則蠒孳而稼美故爭得之雖一丸不忍棄歲率以)¶
<pb:KR2k0052_WYG_045-10a>¶
　　(為常紹興丙子余徃觀焉見二叟立牛側一叟撫/牛而嘆曰是孰象似汝孰丹堊汝孰引羣吏俎豆)¶
　　(而羅拜汝方旗旄金鼓俳優侏儒百伎之戲雜然/而前陳以導汝至此而空一府之人以觀汝也不)¶
　　(亦榮而甚可樂歟俄而挺者競進擊者交下而汝/始碎首折骨及譟者奪者負者趨者而汝始蕩為)¶
　　(遊塵散為飄風矣嗚呼悲哉今夫富貴之家高明/之門倚勢而怙寵役物以自奉嘘吸生風雲叱咤)¶
　　(為雷霆偃然自以為莫已若也有不似兹牛之始/至者乎及其權移而運去大者隕身赤族小者觸)¶
　　(刑抵罪雖三尺孺子莫不聞而哀之有不似兹牛/之既磔者乎吾悲夫禍福之無常而慶弔之相躡)¶
　　(於俛仰之間也吾又悲夫造物者之戲人胡為而/至斯極也吾是以嘆一叟局局然笑曰子何言之)¶
　　(陋耶是安從生自土而為泥自泥而為牛土不知/其為牛也自牛而遭磔磔而復土土不知其非牛)¶
<pb:KR2k0052_WYG_045-10b>¶
　　(也彼既不知其為牛矣則雖象似之丹堊之俎豆/而羅拜之與夫旗旄金鼓俳優侏儒百伎之戲迎)¶
　　(而致之空一府而觀之彼且何榮而何喜乎哉彼/既不知其非牛矣則雖擊之碎之敗之負之彼且)¶
　　(何懼而何戚乎哉牛固無所喜愠而世之人方且/認外物以為已有其未得也挾術用數以致其必)¶
　　(來而其既去則猶殫智極力以幸其少留也可不/為之大哀乎其有愧於兹牛多矣而造物者初何)¶
　　(與焉莊子曰適來時也適去順也安時而處順憂/樂而不能入也子無庸歎嘗試以是觀之余竦然)¶
　　(異其言迫而問之若何為者也二叟皆不/告而去佘歸而錄之蜀固多隠君子哉)¶
　　蘇軾下嵓行記(子瞻子由與侃師至此院僧以路/惡見止不知僕之所歴有百倍於)¶
　　(此者矣丁未正/月二十日書)¶
<pb:KR2k0052_WYG_045-11a>¶
　　黃庭堅香山寺行記(大守高仲本率南昌黄魯直/墊江譚處道同來逺水喬木)¶
　　(僧房高下景物清絶為夔路第一建中/靖國元年二月庚申微雨中來庭堅書)¶
　　卧龍行記(天水張茂先世克南昌黄庭堅魯直弟/叔向嗣直建中靖國元年三月丁卯同)¶
　　(來時左綿道人思順開法席於此山道俗歸心荆/棘草萊化為金碧新雨晚晴同登中閣觀白鹽之)¶
　　(崇崛想杜少陵之風流歎大/雅之不作徘徊久之魯直書)¶
　　馮時行龍脊灘畱題(建炎戊申正月上巳日判官/李造道司戸趙執權知縣母)¶
　　(丘元望縣尉馮當可陪郡侯謁武烈公祠遂泛江/而下散歩此磧老杜詩云元日到人日未有不隂)¶
　　(時議者謂天寳之季此詩盡之今日天時清明江/國熙然太平之期指日可俟又獲與諸公偕遊所)¶
<pb:KR2k0052_WYG_045-11b>¶
　　(謂人日也/馮當可書)¶
　　王十朋卧龍行記(永嘉王龜齡少城周行可海陵/查元章載酒來游時涷雨初霽)¶
　　(風日清美山谷明秀照人道傍襍花盛開籃輿徐/行應接不暇寺有茶䕷羅絡松上如積雪崇蘭數)¶
　　(百本秀發嵓石間微風透香所至芬郁東榮牡丹/大叢雨前已開道人植蓋護持留以供客飲罷縱)¶
　　(歩泉上瀹茗賦詩而歸/乾道丙戌清明前四日)¶
　　關耆孫瞿唐關行記(乾道庚寅中元日闗耆孫約/李時雨陳彦岳建壽宋嵩李)¶
　　(普張徽之雍大椿飲於三峽唐晚攜餘觥下瞿唐/闗訪夔刺史舊治客曰今之司闗者之居是也遂)¶
　　(飲於此茂林修竹間小亭縈紆客曰此唐劉夢得/故址也夢得遺墨舊有石好事者取去飲關上高)¶
<pb:KR2k0052_WYG_045-12a>¶
　　(齋誦少陵薄雲巖際宿孤月浪中翻之詩歎此老/具眼如此夔江山元麤惡惟少陵所紀處獨異高)¶
　　(齋其一也高齋故基在屋隘而陋予惜之方欲為/太守王君言客陳彦辛景賢出席願出力董役更)¶
　　(築之僕謂不可隘而陋亦不可侈而大此少陵誅/茅避世意也併書以告二子云景賢今司瞿唐闗)¶
　　(者是日後/至之客也)¶
　　李燾曲水畱題(或言雲安之西三十里許有自然/曲水閏月甲午朔泊舟横石灘上)¶
　　(攜子垕&KR3653;塾垡壁堲及劉甥卞子道子歩訪之水/極峻急不可流觴巖顔有永和三年及六年刻字)¶
　　(十五六行剝落已不可讀細辨其文但昔人捐金/以事仙佛識金數於石爾殆非禊飲處也好事因)¶
　　(年號遂增飾之當時必置屋廬象設今變滅無餘/然水石要可喜姑取酒酌其旁賞晤良久乃去乾)¶
<pb:KR2k0052_WYG_045-12b>¶
　　(道九年眉/山李燾書)¶
　　呂商隱三峽堂行記(商隱被命赴闕大卿李先生/實帥夔門作三峽堂成而未)¶
　　(考也因相率置酒作樂其上同來者商隱及郡僚/張悦之陳子長員仲文謝邦彦堂據峽口俯瞰洪)¶
　　(流震揺灧澦真為偉觀歲淳熙己亥/八月二十三日成都呂商隱周父書)¶
　　閻蒼舒卧龍紀行(余初自宣威幙府送季長奏事/北闕入道山為學士後三年余)¶
　　(始被命造朝遂玷論思之列今丏祠得請而歸㑹/季長護漕夔門相與道舊故握手驚嘆蓋濶别已)¶
　　(十年矣辱通家燕款浹辰亡倦最後游卧龍山松/風肅爽雲日蔽虧千載英靈恍若來下晚趨躍馬)¶
　　(城赤甲白鹽峻極天丰晴光返照濆浪帖伏慈明/行酒道韞誦詩至大醉而去不圖天涯為樂之至)¶
<pb:KR2k0052_WYG_045-13a>¶
　　(於斯也淳熙九年二月癸/巳唐安閻蒼舒才元書)¶
　　成鏞題灩澦水則(開封成鏞子韶寄瞿唐闗懷安/寋渥澤民成都郭公臨舜卿東)¶
　　(去過高齋覽形勝遣人撑舟垂繩墜石則灧澦之/水約八十四丈子韶曰夏中江漲灧澦上水猶三)¶
　　(十餘丈可想見矣澤民之子慶/胄侍淳熙乙巳正月二十五日)¶
　　游桂楊祖識諡議(故知遂寧府潼川楊公卒蜀之/士君子交相弔哭皆失聲門人)¶
　　(相與私諡曰樂行先生先生之道齋心服形修之/杳㝠發於言動施之家以及於居官為政皆本乎)¶
　　(齋心之學自其先世率以文行相承抱負奇崛恬/黙守道祖回光先生父靖安先生蓋三世至樂行)¶
　　(優游饜飫玉潤金聲德氣所鍾動中武象其為人/和而不流中立而不倚庸言之信庸行之謹不怙)¶
<pb:KR2k0052_WYG_045-13b>¶
　　(上以陵下不由下以援上正已而不求於人其事/親冠帶而養居家治官喜怒不形於色教其子以)¶
　　(其平居不易言素高於文棄之而專篤於行通達/於天下之故而冺然常若不足以發年已七十纔)¶
　　(得一見人主雍容沖洽有大臣之言老為童顔居/若處子望其容貌使人之意消樂行云者取孔子)¶
　　(孟軻之言名之也孔子曰知之者不如好之者好/之者不如樂之者所謂樂者此也孟子曰居天下)¶
　　(之廣居立天下之正位行天下之大道得志與民/由之不得志獨行其道所謂行者此也先生位不)¶
　　(副其德然樂乎其所自樂行乎其所得行稱其諡/矣桂誠不敏無以議先生然竊以為先生之樂行)¶
　　(其發見於英華者似曽子曽子曰君子所貴乎道/者三動容貌斯逺暴慢矣正顔色斯近信矣出辭)¶
　　(氣斯逺鄙倍矣是言也先生有焉先生諱祖識世/折其字也桂以誘生出先生之門敢以斯議合門)¶
<pb:KR2k0052_WYG_045-14a>¶
　　(人為諡如右銘諡/皆刻之碑傳於世)¶
　　邵博代成都帥檄(朝廷既付帥以全蜀兵民之寄/帥深念國勢艱危思所以寛上)¶
　　(西顧之憂者不敢不力今敵國之禍半天下議者/謂敵情終不能忘蜀帥固料之敵人以鐵騎衝突)¶
　　(決勝使其出平原易野則勇矣果扼吾蜀将自取/禍也蓋天下之險在蜀大山長谷數千里之間自)¶
　　(古無路可出梯空為棧以徃來行者必棄輿馬腰/絙扶杖後先相挽牽或棧壞則墮於萬仞之下不)¶
　　(見縱跡此豈用武之地哉敵之長技廢矣帥比下/約束敵之來堅壁清野斷路據險使其鼓勇則不)¶
　　(得進示怯則不得退久駐則不得食将進決四山/所瀦之水灌百萬之衆可使化魚鼈異物無遺也)¶
　　(其能得志哉此不待智謀拳勇之士譚笑可辦況/有如諸君之高才絶藝乎今官軍民兵與應募之)¶
<pb:KR2k0052_WYG_045-14b>¶
　　(士已百萬器甲犀利糧儲山積斥堠明甚敵之動/静朝夕所知帥有備矣於此責将士焉傳曰師克)¶
　　(在和不在衆無輕舉無争功無信流言無泄祕計/無以私事相仇皆兵家所忌也帥為成都三年矣)¶
　　(環百城之境無風塵苹竊之虞朝廷察焉故當更/而復留尺寸之功帥未嘗自列也帥之心可見矣)¶
　　(以天之道社稷之靈朝廷奠安異時論保蜀之功/帥将以将士之名次第上之不自有焉其或違衆)¶
　　(慢令不以帥之言為用/罰不敢私尚聽之母忽)¶
　　陸游入蜀紀(六日過荆門十二碚皆高崖絶壁嶄/巖突兀則峽中之險可知矣過碚望)¶
　　(五龍及雞籠山峩峩正如夏雲之奇峰荆門者當/以隂固得名碚上有石穴正方高可通人俗謂之)¶
　　(荆門則妄也晚至峽州泊至喜亭峽門在唐為硤/州後改峽而印文則為陜州元豐中郎官何洵直)¶
<pb:KR2k0052_WYG_045-15a>¶
　　(建言陜與陜相亂請改鑄印文從山事下少府監/而監丞歐陽發言湖北之陜州從阜從夾    陜)¶
　　(西之陜州從阜從夾夾從偏旁不同本不相亂恐/四方謂少府監官皆    字當時朝士之議皆是)¶
　　(發而卒從洵直言改鑄云至喜亭記歐陽公撰黄/魯直書七日見知州右朝奉大夫葉安行字履道)¶
　　(以小舟遊西山甘泉寺竹橋石磴甚有幽趣有静/練洗心二亭下臨江山頗疎豁法堂之右小徑數)¶
　　(十步至一泉曰孝婦泉謂姜詩妻龐氏也泉上亦/有龐氏祠然歐陽文忠公不以為信故其詩曰叢)¶
　　(祠已廢姜祠在事迹難尋楚語訛又此篇首章云/江上孤峯蔽綠蘿初讀之但謂孤峯䝉藤蘿耳及)¶
　　(至此乃知山下為綠蘿谿也又至漢景帝廟及東/山寺景帝不知何以有廟於此歐陽公為令時有)¶
　　(祈雨文在廟中東山寺亦有歐陽公詩距望京門/五里寺外一亭臨小池有山如屏環之頗佳晚羣)¶
<pb:KR2k0052_WYG_045-15b>¶
　　(集於楚塞樓遍歴爾雅臺錦障亭亭前海棠二本/亦百年物爾雅臺者圖經以為郭景純註爾雅於)¶
　　(此八日五鼓盡解船過下牢門夾江千峯萬嶂有/競起者有獨拔者有崩欲壓者有危欲墜者有横)¶
　　(裂者有直坼者有凸者有窪者有罅者奇怪不可/盡初冬草木皆青蒼不彫西望重山如關江出其)¶
　　(間則所謂下牢谿也歐陽文忠公有下牢津詩云/入峽山漸曲轉灘山更多即此也繫船與諸子及)¶
　　(□師登三游洞躡石磴二里其險處不可著脚洞/大如三間屋有一穴通人過然隂黒峻嶮甚可畏)¶
　　(繚山腹傴僂自巖下至洞前差可行然下臨溪潭/石壁十餘丈水聲恐人又一穴後有壁可居鍾乳)¶
　　(歲久垂地若柱正當穴門上有刻云黄大臨弟庭/堅同辛紘紘子大方紹聖二年三月辛亥來遊旁)¶
　　(石壁上刻云景祐四年七月十日夷陵歐陽永叔/下缺一字又云判官丁下又缺數字丁者寳臣也)¶
<pb:KR2k0052_WYG_045-16a>¶
　　(字元珍今丁字下二字亦髣髴可見殊不類元珍/字又永叔但曰夷陵不稱令洞外溪上又有一崩)¶
　　(石偃仆刻云黄庭堅弟叔向子相姪儆同道人唐/履來游觀卒亥舊題如夢中事也建中靖國元年)¶
　　(三月庚寅按魯直初謫黔南以紹聖二年過此歲/在乙亥今云辛亥者誤也泊石碑峽石穴中有石)¶
　　(如老翁持魚竿狀畧無少異九日微雪過扇子峽/重山相掩政如屏風扇疑以此得名登蝦蟆碚水)¶
　　(品所載第四泉是也蝦蟆在山麓臨江頭鼻吻頷/絶類而背脊皰處尢逼真造物之巧有如此者自)¶
　　(背上深入得一洞穴石色綠潤泠冷有聲自洞出/垂蝦蟆口鼻間成水簾入江是日極寒巖嶺有積)¶
　　(雪而洞温然如春碚洞相對稍西有一峯孤起侵/雪名天注峯自此山勢稍平然江岸皆大埠堆積)¶
　　(彌望正如濬渠積土狀晚次黄牛廟山復高峻村/人來賣茶菜者甚衆其中有婦人皆以青斑布帕)¶
<pb:KR2k0052_WYG_045-16b>¶
　　(首然頗白晳語音亦正茶則皆如柴枝草葉苦不/可入口廟靈感神封嘉應保安侯皆紹興以來制)¶
　　(書也其下即無義灘亂石塞中流望之可畏然舟/過乃不甚覺蓋操舟之妙也傳云神佐夏禹治水)¶
　　(有功故食於此門左右各一石馬頗卑小以小屋/覆之其右馬無左耳蓋歐陽公所見也廟後叢木)¶
　　(似冬青而非莫能名者落葉有黒文類符篆葉葉/不同兒輩亦求得數葉歐詩刻石廟中又有張文)¶
　　(忠一贊其詞曰壯哉黄牛有大神力輦聚巨石百/千萬億劍㦸齒牙磥硊江側壅激波濤險不可測)¶
　　(成脅舟人駭怖失色刲羊釃酒千載廟食張公之/意似謂神聚石壅流以脅人求祭饗使神之用心)¶
　　(果如此豈能巍然廟食千載乎蓋過論也夜舟人/來告請無擊更鼓云廟後山中多虎聞鼓則出十)¶
　　(日早以特豕壺酒祭靈感廟遂行過鹿角虎頭使/君諸灘水縮已三之二然湍險猶可畏泊城下歸)¶
<pb:KR2k0052_WYG_045-17a>¶
　　(州秭歸縣界也與兒曹步沙上囘望正見黄牛峽/廟後山如屏風疊嵳峩插天第四疊上有若牛狀)¶
　　(其色赤黄前有一人如着帽立者昨日及今早雲/冒山頂至是始見之因至白沙市慈濟院見主僧)¶
　　(志堅問地名城下之由云院後有楚故城今尚在/因相與訪之城在一岡阜上甚小南北有門前臨)¶
　　(江水對黄牛峽城西北一山蜿蜒廻抱山上有伍/子胥廟大抵自荆以西子胥廟至多城下多巧石)¶
　　(如靈壁湖口之類十一日過達洞灘灘惡與骨肉/皆乗憍陸行過灘灘際多奇石五色粲然可愛亦)¶
　　(或有文成物象及符書者猶見黄牛峽廟後山太/白詩云三朝上黄牛三暮行太遲三朝又三暮不)¶
　　(覺鬢成絲歐陽公云朝朝暮暮見黄牛徒使行人/過此愁山高更逺望猶見不是黄牛滯客舟蓋諺)¶
　　(謂朝見黄牛暮見黄牛三朝三暮黄牛如故故二/公皆及之歐陽公自荆渚赴夷陵而有下牢三游)¶
<pb:KR2k0052_WYG_045-17b>¶
　　(及蝦蟆碚黄牛廟詩者蓋其官時來游也故憶夷/陵山詩云憶嘗祗吏役鉅細悉經覯其後又云荒)¶
　　(煙下牢戍百仞寒溪潄蝦蟆噴水簾甘液勝飲酎/亦嘗到黄牛泊舟聽猿狖也晚泊馬肝峽口兩山)¶
　　(對立修聳摩天畧如廬山江岸多石百丈縈絆極/難迴夜小雨十二日早過東&KR2560;灘入馬肝峽石壁)¶
　　(高絶處有石下垂如肝故以名峽其旁有獅子巖/巖有一小石蹲距張頤碧草被之正如一青獅子)¶
　　(微泉泠泠自巖中出舟行急不能取嘗當亦佳泉/也溪上又有一峯孤起秀麗畧如小孤舟晚抵新)¶
　　(灘登岸宿新安驛夜雪十三日舟上新灘由南岸/上及十七八船底為石所損急遣人徃拯之僅不)¶
　　(至沈然鋭石穿船底牢不可動蓋舟人載陶器多/所至新灘兩岸南曰官漕北曰龍門龍門水尤湍)¶
　　(急多暗石官漕差可行然亦多鋭石故為峽中最/險處非輕無一物不可上下舟人冒利以至此可)¶
<pb:KR2k0052_WYG_045-18a>¶
　　(為戒云遊江瀆北廟廟正臨龍門其下石罅中有/温泉淺而不涸一村賴之婦人汲水皆背負一全)¶
　　(水盎長二尺下有三足至泉旁以杓挹水及八分/即倒坐旁石束盎背上而去大抵峽中負物率着)¶
　　(背又多婦人不獨水也有婦人負酒賣亦如負水/狀呼買之長跪以獻未嫁者率為同心髻高一尺)¶
　　(插銀釵至六隻後插大象牙梳如手大十四日留/驛中晚以小舟渡江南登山至江瀆南廟新修未)¶
　　(畢有一碑前進士曽華旦撰言因山崩石壅成此/灘害舟不可計於是著令自十月至二月禁行舟)¶
　　(知歸州尚書都官員外郎趙誠聞於朝疏鑿之用/工八十日而灘害始去皇祐三年也蓋江絶於天)¶
　　(聖中至是而復通然灘害至今未能悉去若乗十/二月正月水落石盡出時亦可併力盡鑱去鋭石)¶
　　(然灘上居民皆利於敗舟賤買板木及滯留買賣/必揺沮此役否則賂石工以為石不可去須斷以)¶
<pb:KR2k0052_WYG_045-18b>¶
　　(必行乃可成又舟之所以敗皆失於重載當以大/字刻石置驛前則過者必自懲創二者不可不講)¶
　　(當以告當路者十五日舟人盡出所載始能挽舟/過灘然須修治遂易舟離新灘過白狗峽泊舟興)¶
　　(山口肩輿遊玉虛洞去江岸五里許隔一溪所謂/香溪也源出昭君村水味美錄於水品色碧如黛)¶
　　(呼小舟以渡過溪又至魚洞門小纔袤丈既入則/極大可容數百人宏敞壯麗如入大宮殿中有石)¶
　　(成幢蓋旛旗芝草竹笋仙人龍虎鳥獸之屬千狀/萬態莫不逼真其絶異者東石正圓如日西石半)¶
　　(規如月予平生所見巖竇無能及者有熙寧中謝/師厚岑巖記題名又有陳堯咨所作記敘此洞本)¶
　　(末云唐天寳中獵者始得之比歸已夜風急不可/秉燭炬然月明如晝兒曹與全師皆杖䇿相從殊)¶
　　(不覺崖谷之險也十六日到歸州見知州右奉議/郎賈撰子公通判左朝奉郎陳端彦民瞻館於報)¶
<pb:KR2k0052_WYG_045-19a>¶
　　(恩光孝寺距城一里許蕭然無僧歸之為州纔三/四百家負卧牛山臨江前即人鮓甕城中無尺寸)¶
　　(土灘聲常如暴風雨至隔江有楚王城亦山谷間/然地比歸州差平或云楚始封於此山海經夏啟)¶
　　(封孟除於丹陽城郭璞注云在秭歸縣南疑即此/也然史記成王封熊繹於丹陽裝駰乃云在枝江)¶
　　(縣未詳孰是十七日羣集於望洋堂玩芳亭亦皆/沙石犖确之地賈守云州倉歲收秋夏二料麥粟)¶
　　(秔米共五千餘石僅比吳中一下户耳十八日初/得艬船差小然底濶而輕於上灘為便十九日羣)¶
　　(集於歸鄉堂欲以是晚行不果訪宋玉宅在秭歸/縣之東今為酒家舊有石刻宋玉宅三字近以郡)¶
　　(人避太守家諱去之或由此失傳可惜也二十日/早離歸州出巫峽門過天慶觀少留觀唐天寳元)¶
　　(年碑載明皇夢老子事巴東太守劉瑫所立字畫/頗清逸碑側題當時郡官吏胥姓名字亦佳又有)¶
<pb:KR2k0052_WYG_045-19b>¶
　　(周顯德中荆南判官孫光憲為知歸州高從讓所/立碑從讓蓋南平王家子弟光憲亦知名國史有)¶
　　(事迹蓋五代時歸峽皆𨽻荆渚也殿前有柏數百/年物觀下即吒灘亂石無數飯於靈泉寺遂登舟)¶
　　(過葉灘亦名灘也水落舟輕俄頃遂過二十一日/舟中望石門闗僅通一人行天下至險也晚泊邑)¶
　　(東縣江山雄麗大勝秭歸但井邑極於蕭條邑中/纔百餘户自令廨而下皆茅茨了無片瓦權縣事)¶
　　(秭歸尉右迪功郎王康年尉兼主簿右迪功郎杜/得先謁皆蜀人也謁寇萊公祠堂發秋風亭臨江)¶
　　(山是日重隂徵雪天氣飂飄復觀亭名使人悵然/始有流落天涯之歎遂登雙柏堂下舊有萊公所)¶
　　(植柏今已槁死然南山重複秀麗可愛白雲亭則/天下幽奇絶境羣山環擁層出間見古木森然徃)¶
　　(徃二三百年物欄外雙瀑瀉石澗中跳珠濺玉冷/入人骨其下是為慈溪奔流與江㑹予自吳入楚)¶
<pb:KR2k0052_WYG_045-20a>¶
　　(行五千餘里過十五州亭榭之勝無如白雲者而/止在縣廨聽事之後巴東了無一事為令者可以)¶
　　(寢飯於亭中其樂無涯而闕令動輒二三年無肯/補者何哉二十二日發巴東山益奇怪有夫子洞)¶
　　(者一竇在峭壁絶高處人迹所不可至然髣髴若/有欄楯不知所謂夫子者何也過三分泉自山竇)¶
　　(中出止兩派俗云三派有年兩派中熟一派或絶/流饑饉泊疲石夜雨二十三日過巫山凝真觀謁)¶
　　(妙用真人祠真人即世所謂巫山神女也祠正對/巫山峯巒上入霄漢山脚直揷江中議者謂太華)¶
　　(衡廬皆無此奇然十二峯者不可悉見所見八九/峯惟神女峯最為纖麗奇峭宜為仙真所托祝史)¶
　　(云每八月十五夜月明時有絲竹之音徃來峯頂/上峯頂上猿皆鳴達旦方漸止廟後山半有石壇)¶
　　(平曠傳云夏禹見神女授符書於此壇上觀十二/峯宛如屏障是日天宇晴霽四顧無纖翳惟神女)¶
<pb:KR2k0052_WYG_045-20b>¶
　　(峯上有白雲數片如鸞鶴翔舞徘徊久之不散亦/可異也祠舊有鳥數百送迎客舟自唐幽州刺史)¶
　　(李貽詩已云羣鳥幸胙餘矣近乾道元年忽不至/今絶無一鳥不知其故泊清水洞洞極深後門自)¶
　　(山後出黮䦣水流其中鮮能入者歲旱祈雨頗應/權知巫山縣左文林郎冉徽之尉右迪功郎文庶)¶
　　(幾來二十四日早抵巫山縣在峽中亦壯縣也市/井勝歸峽二郡隔江南陵山極髙大有路如綫盤)¶
　　(屈至絶頂謂之一百八盤蓋施州正路黄魯直詩/云一百八盤攜手上至今歸夢繞羊腸即謂此也)¶
　　(縣廨有故鐡盆底鋭似半甕狀極堅厚銘在其中/蓋漢永平中物也缺處鐵色光黒如佳漆字畫淳)¶
　　(質可愛玩有石刻魯直作盆記大約言建中靖國/元年予弟叔向嗣直自涪陵尉攝縣事予起戎州)¶
　　(來寓縣廨此盆舊以種蓮余洗滌乃見字云遊楚/故離宮俗謂之細腰宮有一池亦當時宮中燕遊)¶
<pb:KR2k0052_WYG_045-21a>¶
　　(之地今堙没畧盡矣三面皆荒山南望江山奇麗/又有将軍墓東晉人也一碑在墓後趺陷入地碑)¶
　　(傾前欲壓字纔半存二十五日晡後至大溪口泊/舟出美梨大如升二十六日發大溪口入瞿唐峽)¶
　　(兩壁對聳上入霄漢其平如削成仰視天如疋練/然水已落峽中平如油盎過聖姥泉蓋石上一罅)¶
　　(人大呼於旁則泉出屢呼則屢出可怪也晚至瞿/唐闗唐故夔州與白帝城相連杜詩云白帝夔州)¶
　　(各異城蓋言難辨也闗西門正對灧澦堆堆碎石/積成出水數十丈土人云方夏秋水漲時水又高)¶
　　(於堆數十丈肩輿入謁白帝廟氣象甚古松柏皆/數百年物有數碑皆孟蜀時立庭中石筍有黄魯)¶
　　(直建中靖國元年題字又有越公堂隋楊素所創/少陵為賦詩者已毁今堂近歲所築亦甚宏壯自)¶
　　(闗而東即東屯少陵故居也二十七日早至夔州/州在山麓沙上所謂魚腹永安宮也宮今謂州倉)¶
<pb:KR2k0052_WYG_045-21b>¶
　　(而州治在宮西北甘夫人墓西南景德中轉運使/丁謂薛顔所徙比白帝頗平曠然失闗險無復形)¶
　　(勢在瀼之西故一曰瀼西土人謂山闗之流通江/者曰瀼云州東南有八陣磧孔明之遺迹碎石行)¶
　　(列如引繩每歲江漲磧上/水數十丈比退陣石如故)¶
　　范成大呉船録(石湖居士以淳熙丁酉五月戊辰/離成都泊舟合江亭下合江者乃)¶
　　(岷江别派自永康離堆入成都及彭蜀諸郡合於/此下新津綠野平林烟水清逺極似江南亭之上)¶
　　(曰芳華樓前梅甚多蜀人入吳者皆從此登舟其/西則萬里橋諸葛孔明送費禕使吳曰萬里之行)¶
　　(始於此後因以名橋杜子美詩曰門泊東吳萬里/船此橋正為吳人設余在郡時過此橋輒為之慨)¶
　　(然六月己巳朔發家屬舟下眉州彭山縣泊單騎/轉城過東北門又轉而西自侍郎隄西山走岷山)¶
<pb:KR2k0052_WYG_045-22a>¶
　　(道中五十里至郫觀者塞途嚴裝盛飾帟幕相望/蓋自來無制帥行此路庚午至永康軍崇德廟在)¶
　　(軍城西門外山上秦太守李冰父子廟食處也辛/未登城西樓其下後皆西戎山矣西門名玉壘闗)¶
　　(将至青城當再渡繩橋長百二十丈分為五架橋/之廣十二繩排連之上布竹笆攅立大木數十於)¶
　　(江沙中輦石固其根每數十木作一架掛橋於半/空大風過之掀舉幡幡然大畧如漁人曬網染家)¶
　　(晾綵帛之狀又須捨輿疾步從容則震掉不可立/同行者失色郡人云稍遷數里有白石渡可以船)¶
　　(濟然極耑險也晚至青城山曰寳仙九室洞天夜/宿丈人觀觀丈人峯下五峯峻峙如屛觀之臺殿)¶
　　(上至岩腹丈人自唐以來號五岳丈人儲福定命/真君傳記畧云姓甯名封黄帝同時帝從問龍蹻)¶
　　(飛行之道本朝賜名㑹慶建福宮癸酉自丈人觀/西登山五里至上清宮在最髙峯之頂以板閣揷)¶
<pb:KR2k0052_WYG_045-22b>¶
　　(石作堂殿下視丈人峯直牆堵耳岷山數百峰悉/在欄檻下如翠浪起伏勢皆東傾一軒對大面山)¶
　　(一上六十里有夷坦曰芙蓉坪道人於彼種芎非/留旬日不可登且涉入夷界雖羽衣輩亦罕到山)¶
　　(雪山在西城去此不知幾里而瞭然視之則其峻/極可知上清之遊真天下偉觀夜有燈出四山以)¶
　　(千百數謂之聖燈所至多有説者不能堅決或云/古人所藏丹藥之光或謂草木之靈者亦有光或)¶
　　(又以謂神龍山鬼所作其深信者以謂仙聖之所/設化也甲戌下五里復至丈人觀二十里早頓長)¶
　　(生觀范長生得道處也乙亥十五里發青城縣丙/子二十里早頓周家莊十里至蜀州郡圃内西湖)¶
　　(極廣袤荷花正盛呼湖船泛之繫䌫脩竹古木間/景物甚野為西州勝處湖中多小菱菱至此始見)¶
　　(之丁丑三十里早頓江原縣四十里宿新津縣成/都及此郡送客畢㑹邑中借店僦舍皆满市人以)¶
<pb:KR2k0052_WYG_045-23a>¶
　　(為盛成都萬里橋下之江與岷江合派於此戊寅/為送客住一日飯罷發遣令各歸留者尚十五六)¶
　　(己卯以小舟至彭山與家屬船㑹即解維午後至/眉州城外江即玻瓈江也冬時水色如此方夏潦)¶
　　(怒濤漲皆黄流耳辛巳朝送客燕於眉舘與叙别/壬午發眉州六十里午後至中巖號西州林泉最)¶
　　(佳處相傳為第五羅漢諾距那道塲又為老慈姥/龍所居凡五里至慈姥岩前即寺也甲申早出山)¶
　　(至嘉定日未晡自眉至嘉百二十里中岩其半塗/也乙酉泊嘉定壬寅食後發嘉州僅行二十里至)¶
　　(王波渡宿蜀中稱尊者為波祖及外祖皆曰波又/有所謂天波日波月波雷波者皆尊之乏稱此王)¶
　　(波蓋王老或王翁也宋景文嘗辨之謂當作皤字/魯直貶涪州别駕自號涪皤或從其俗云癸卯發)¶
　　(王波渡四十里至羅護鎮百里至犍為縣過縣二/十里至下壩宿甲辰發下壩百里至叙州宣化縣)¶
<pb:KR2k0052_WYG_045-23b>¶
　　(百二十里至叙州繞亭午叙古戎州也山谷謫居/在小寺中號大苑菴後人遂作祠堂乙巳發叙州)¶
　　(十五里南廣江來合大江通百二十里至南溪縣/四十里至瀘州江安縣百二十里至瀘州方申時)¶
　　(近城有渡瀘亭不知諸葛孔明的從何處渡或云/叙州正對馬湖江馬湖夷入諸夷路當自彼渡也)¶
　　(戊申發瀘州百二十里至合江縣己酉發合江二/百四十里至恭州江津縣二十里過漁洞宿泥培)¶
　　(村庚戌發泥培六十里至恭州自此入峽路大抵/西川至東川風土已不同至峽益陋矣辛亥發恭)¶
　　(州嘉陵江江自利閬果合等州來合大江百四十/里至涪州樂温縣蒲氏墨舊出此縣大韶死久矣)¶
　　(其族猶賣墨不復能大佳亦以價賤故也七十里/至涪州排亭之前波濤大洶湧如屋不可稍泊過)¶
　　(州入黔江泊此江自黔江來合大江怒濤水色黄/濁黔江乃清泠如玻璃其下悉是石底自成都登)¶
<pb:KR2k0052_WYG_045-24a>¶
　　(舟至此始見清江涪雖不與蕃部雜居舊亦夷俗/號為四人者謂華人巴人及禀君與盤瓠之種也)¶
　　(壬子發涪州百二十里至酆都縣遊仙都觀數十/里至竹平宿癸丑發竹平七十里至忠州百十里)¶
　　(至萬州宿甲寅發萬州六十里至開江口水自開/達來合大江四十里至下岩四十里至雲安軍又)¶
　　(十餘里風作水湧泊舟宿乙卯行百四十里至夔/州余前年入蜀以重午至䕫魚復方漲八陣在水)¶
　　(中今來水更過之六十四蕝不復得見頗有遺恨/峽江水性大惡飲輒生癭婦人尤多前過此時婢)¶
　　(子輩汲江而飲數日後發熱一再宿項頸腫起十/餘人悉然至西川月餘方漸消散丙辰泊䕫州早)¶
　　(遣視瞿唐水僅能漫灧澦之頂盤渦散出其上謂/之灩澦撒髪人云如馬尚不可下況撒髮邪是夜)¶
　　(水忽驟漲渰及排亭及明走視灩澦則在五丈以/下或可以儌倖入峽而夔人猶難之丁巳水漲未)¶
<pb:KR2k0052_WYG_045-24b>¶
　　(已遂決解維十五里至瞿唐口水平如席獨灧澦/之頂猶渦紋瀺灂舟拂其上以過揺櫓者皆汗手)¶
　　(死心面無人色蓋天下至險之地行路極危之時/旁觀者蓋皆神驚余已在舟中一切付之自然不)¶
　　(暇問據胡牀坐抬頭處任其盪兀每一舟入峽數/里後舟方續發水勢怒急恐猝相過不可解拆也)¶
　　(帥司遣卒執一旗次第立山之上下一舟平安則/簸旗以招後船舊圖云灩澦大如樸瞿唐不可觸)¶
　　(艷澦大如馬瞿唐不可下此俗傳灧澦大如象瞿/唐不可上葢非是也後人立石辨之甚詳峽中兩)¶
　　(岸高岩峻壁斧鑿之痕皴皴然而黒石灘最號險/惡兩山束江驟起水勢不能平余來此水勢適平)¶
　　(俗所謂茶槽者又水大漲渰沒草木謂之青草齊/則諸灘之上水寛少浪可以犯之余之來此水未)¶
　　(能盡漫草木但名草根齊亦不可涉然犯難而行/不可囘首也十五里至大溪口水稍濶亦差逺夔)¶
<pb:KR2k0052_WYG_045-25a>¶
　　(峽之險矣七十里至巫山縣宿縣人云昨日水大/漲灧澦恰在船底故可下䕫峽巫峽則不能却須)¶
　　(水退十丈乃可是夕水驟退數丈同行者皆有喜/色戊午乗水退下巫峽灘瀧稠險湍流洄洑其危)¶
　　(又過夔峽三十五里至神女廟廟前灘尢洶怒十/二峯俱在北岸前後映帶不能足其數十二峯皆)¶
　　(有名不甚切事不足錄所謂陽臺高唐觀人云在/來鶴峯上亦未必是神女之事據宋玉賦本以諷)¶
　　(襄王後世不察一切以兒女䙝之今廟中石刻引/墉城記瑶姫西王母之女稱雲華夫人助禹驅神)¶
　　(鬼斬石疏波有功見紀今封妙用真人廟額曰凝/真觀廟有馴鴉客舟将來則迓數里外船過亦送)¶
　　(數里土人謂之神鴉二十里至東奔灘高浪大渦/巨艑掀舞不當一葉或為渦所使如磨之旋三老)¶
　　(挽抬竿叫呼力爭以出渦二十里過歸州巴東縣/九十里至歸州未至州數里曰吒灘其險又過東)¶
<pb:KR2k0052_WYG_045-25b>¶
　　(奔連接新城下大灘曰人鮓甕己未泊歸州八月/戊辰朔發歸州五里至白狗灘三十里至新灘此)¶
　　(灘惡名豪三峽八十里至黄牛峽上有洺川廟黄/牛之神也亦云助禹所疏川者廟在大峯峻壁之)¶
　　(上有黄跡如牛一黑跡如人牽之云此其神也順/流而下黄牛峽盡則扇子峽過此則峽中灘盡矣)¶
　　(三十里得南岸平地曰平善壩出峽舟至是皆相/慶而更生舟師篙工皆有犒賜巳己發平善壩三)¶
　　(十里至/陜州)¶
　元費著成都周公禮殿聖賢圖考(至聖文宣王廟在/於城内南門之西)¶
　　(前漢文翁學宮故址後漢獻帝興平元年甲戌大/守高䀢距今慶元戊午凡一千四年舊號周公禮)¶
　　(殿殿制甚古低屋方柱柱上狹下廣與今制異左/柱有高䀢修學舍記凡三百四十二字其文紀漢)¶
<pb:KR2k0052_WYG_045-26a>¶
　　(初平五年按史初平止四年次年改為興平今尚/云爾者豈是時天下方亂道梗不通或未知朝廷)¶
　　(改元爾殿有板龕護先聖像丘文墦畫山水龕後/有板壁黄筌晝湖灘丘晝今亡獨黄畫存殿之壁)¶
　　(高下三方悉圖畫上古以來君臣及七十二弟子/像世傳晉太康申太守張收之筆收子載即銘劔)¶
　　(閣者也東晉王羲之有帖問蜀守云知有漢時講/堂是漢何帝知畫三皇五帝以來備有畫乂精妙)¶
　　(甚可觀彼方能畫者欲因摹取以廣異聞此畫當/在永嘉前疑非出於張收又按元豐郭若虚圖畫)¶
　　(見聞誌漢文翁學堂在益州因經頽廢高䀢復繕/立圖畫古今聖賢之像及瑞物於壁抑東漢以前)¶
　　(人物高䀢時所作至收輩遞增益之與嘉祐中王/公素命摹寓為七卷凡一百一十五人為成都禮)¶
　　(殿聖賢圖紹興中席公益又舉寫於石經堂凡一/百六十八人案續記可辨識姓名者一百七十二)¶
<pb:KR2k0052_WYG_045-26b>¶
　　(人今貌像宛然者一百四十九人僅存髣髴者三/十二人姓名存者六十五人今仍紀續記姓名於)¶
　　(左/)¶
　　盤古　　　　伏羲　　　　神農¶
　　蒼頡　　　　沮誦　　　　黃帝¶
　　少昊　　　　髙陽　　　　祝融¶
　　髙辛　　　　堯　　　　　舜¶
　　禹　　　　　咎繇　　　　稷¶
　　契　　　　　伯夷　　　　夔¶
<pb:KR2k0052_WYG_045-27a>¶
　　湯　　　　　伊尹　　　　髙宗¶
　　傅說　　　　太王　　　　王季¶
　　太伯　　　　文王　　　　太顛¶
　　閎夭　　　　散宜生　　　南宫适¶
　　武王　　　　太公　　　　周公¶
　　成王　　　　召公　　　　仲山甫¶
　　宣王　　　　管仲　　　　子產¶
　　李沐　　　　老子　　　　孔子¶
<pb:KR2k0052_WYG_045-27b>¶
　　顏囘　　　　閔損　　　　冉雍¶
　　冉耕　　　　蘧瑗　　　　冉求¶
　　端木賜　　　卜商　　　　樂欬¶
　　仲由　　　　有若　　　　虙不齊¶
　　原憲　　　　商澤　　　　曾參¶
　　南宫韜(史記作/南宮括)公冶長　　　言偃¶
　　公西箴(家語作/公西滅)顔髙(家語作/顔刻)　公西赤¶
　　樊須　　　　宰予　　　　髙柴¶
<pb:KR2k0052_WYG_045-28a>¶
　　任不齊　　　漆雕開　　　顏噲¶
　　冉孺　　　　漆雕徒夫(家語作/漆雕徒)¶
　　榮旂(家語作/榮祈)　奚容箴(家語作/奚箴)澹臺滅明¶
　　琴牢　　　　廉□　　　　施之常¶
　　公伯寮　　　秦商　　　　后處(家語作/石處)¶
　　石作蜀(家語作/石子蜀)邽巽(家語作/邽選)　巫馬施(家語作/巫馬期)¶
　　廉潔　　　　梁鱣　　　　燕伋¶
　　孔忠　　　　商瞿上(家語作/商瞿)鄭國¶
<pb:KR2k0052_WYG_045-28b>¶
　　曹䘏　　　　公晢哀(家語作/公西哀)壤西赤(家語作/壤駟赤)¶
　　顓孫師　　　原元籍(家語作/原籍)公肩定(家語作/公肩)¶
　　漆雕哆(家語/作陊)　曽㸃(史記/作箴)　　公孫勾兹(家語作/公祖兹)¶
　　步叔乗　　　左人郢(家語作/左郢)顏無繇(家語作/無由)¶
　　司馬耕　　　顏祖(家語作/顔相)　申儻(家語作/申績)¶
　　孟軻　　　　秦祖　　　　伯䖍¶
　　顔幸　　　　鄔單　　　　叔仲㑹¶
　　公孫龍　　　冉季　　　　秦冉¶
<pb:KR2k0052_WYG_045-29a>¶
　　公良孺　　　狄黑　　　　蕭何¶
　　張良　　　　叔孫通　　　陸賈¶
　　漢文帝　　　賈誼　　　　文翁¶
　　漢武帝　　　董仲舒　　　公孫𢎞¶
　　倪寛　　　　司馬相如　　王吉¶
　　蕭奮　　　　戴勝　　　　匡衡¶
　　王尊　　　　李疆　　　　莊君平¶
　　劉向　　　　揚雄　　　　漢光武¶
<pb:KR2k0052_WYG_045-29b>¶
　　鄧禹　　　　張諶　　　　張湛¶
　　桓温　　　　劉平　　　　鍾興¶
　　第五倫　　　廉范　　　　班固¶
　　黃昌　　　　种暠　　　　馬融¶
　　李膺　　　　高䀢　　　　陳實¶
　　服䖍　　　　陳紀　　　　鄭𤣥¶
　　諸葛亮　　　龎統　　　　董和¶
　　費詩　　　　譙周　　　　鍾繇¶
<pb:KR2k0052_WYG_045-30a>¶
　　王肅　　　　羊祐　　　　張華¶
　　杜預　　　　王濬　　　　夏侯湛¶
　　喬智明　　　范廣　　　　王遵¶
　　謝安　　　　亘石䖍¶
　明彭韶山川形勝述(蜀之地南撫蠻獠西抗吐蕃上/絡東井岷嶓鎮其域汶江出其)¶
　　(徼以褒斜為前門靈闗為後户峩眉為城郭南中/為苑囿緣以劒閣阻以石門面越負秦地大且要)¶
　　(誠天府之國也揚子雲益州箴曰巖巖岷山古曰/梁州華陽西極黒水南流秦作無道三方潰叛儀)¶
　　(兵征暴遂國於漢拓開疆宇恢梁之野列為十二/比美虞夏牧臣司梁是職是圖經營盛衰敢告士)¶
<pb:KR2k0052_WYG_045-30b>¶
　　(夫集記云禹别九州八曰華陽黒水惟梁州岷嶓/既藝沱潛既道蔡䝉旅平又曰岷山導江東别為)¶
　　(沱漢地理志言蜀郡湔氐道禹貢岷山在西徼外/江水所出東南至江都入海過郡凡行七千七百)¶
　　(六十里按岷山在茂州直西北最後蕃曰列鵝村/其村有岷山山之右有嶺曰鐵豹則分水之上源)¶
　　(也水二派共一西南入尖囊大渡河其一正南入/溢村至石紐過汶川則禹之所導江也鐵豹一名)¶
　　(羊膞蓋夷語不同耳任豫益州記言江出羊膊嶺/經甘松至灌千餘里是也大抵蜀之山近江源者)¶
　　(通謂之岷山峯連岡屬千里不絶今俗謂青城為/岷山者以此續記云凡曰岷嶓該衆山言也凡曰)¶
　　(沱潛該衆水言也蓋蜀山之居左者皆曰岷居右/者皆曰嶓水出於岷者皆謂之江出於嶓者皆謂)¶
　　(之漢或謂之漾或謂之沔出於江而别流别而復/合皆謂之沱出於漢而别流别而復合皆謂之潛)¶
<pb:KR2k0052_WYG_045-31a>¶
　　(古今論岷嶓沱潛者衆矣然叅差不齊莫得其真/者蓋由不知蜀山之居左者皆得為岷蜀山之居)¶
　　(右者皆為嶓而獨指茂州之汶山/為岷山金牛之嶓冢為嶓隘矣)¶
　　陜嗣宗洪雅縣築隄禦水議(縣南岸義和一鄉田/廬半沒馮夷先年亦)¶
　　(曽議修而迄無長計非以夫役不均偷安偏累則/緣布置無䇿冒用廢時兼之董事者惰穢乾沒而)¶
　　(編籍者任意脱漏工之成也何日之有且南岸下/市壩一帶沙鬆土薄春不可樹冬不凝冰非有厚)¶
　　(土高柵密柳根盤難以固其基非多竹簍纍石縱/横交鎖無以遏其衝非預勤工備料察田之多寡)¶
　　(酌地之逺近而輕重布之俾其勞逸均而甘苦適/今人人恊心而種種應手終非畫一經久之算亦)¶
　　(嘗細察之矣夫以下市有人田然或田在此而居/則在彼有田宅現在本處而税糧向寄入别里者)¶
<pb:KR2k0052_WYG_045-31b>¶
　　(則編夫要矣逐戸而督之非法也宜以本壩中心/為界近河者以一石田為夫一名十石有十總百)¶
　　(石有百總逺者以一石三斗為夫一名十三石為/十總百三十石為百總各挨次編定多者分撥少)¶
　　(者□合總各率其夫夫各勤其力彼近者災切剝/膚逺者患及唇齒有不躍然圖捍者乎則稽田要)¶
　　(矣田畝數載魚鱗簿就一鄉有鱗長而各家歸户/冊與塘隁水分簿至較然也且令人各報其田人)¶
　　(共覺其隱照種認夫照行口認隄仍各插簽為界/畫界砌築而廣狹高卑有定程也什百丈尺有實)¶
　　(數也即狡黠者欲就中盈縮推諉而所睹記田畝/者最確誰任那移而不各凛凛畢事者乎則辨用)¶
　　(要矣河流湍急河口寛淼㑹須於應塞處丈量明/白仍各分差等而計其什用度需木欄若干竹簍)¶
　　(若干仍共稽編夫若干何戸幾總幾夫何人幾竹/幾木何竹木幾錢幾分按田糧之實數而次第程)¶
<pb:KR2k0052_WYG_045-32a>¶
　　(之不分士民亦不分城市邨鎮誰無思患豫防而/各有備無患之具乎則擇人要矣然夫雖編而不)¶
　　(無睹銷希免混頂躱避者田既察而又不無欺詭/増減者辦用物料雖布而又恐有賄脱不理墮累)¶
　　(難承者為今日計工責在長吏所為巡行監督日/日而程之人人而稽之則佐領方終日兀坐無一)¶
　　(事何靳於拮据而不悉心力以董率且合邑猶有/公直亷能之義民保長在選擇而令集事是亦可)¶
　　(效一臂而濟緩急之用無虞獨拍不響獨力難成/矣至夫從中壩大河沿邊取土就湮没故道用船)¶
　　(運石是疏其流轉其衝塞之易易耳若自城西北/外始修文山至節峩渡等處為邑城防東南外由)¶
　　(下壩至闗祠前為附郭防皆近二百丈/士民併力築之庶幾免削割之災乎)¶
　外紀¶
<pb:KR2k0052_WYG_045-32b>¶
　　(華陽國志云黄帝為其子昌意娶蜀山氏之女生/子高陽是為帝嚳封其支庶於蜀考之綱鑑云顓)¶
　　(頊高陽氏姫姓祖曰黄帝父曰昌意昌意娶蜀山/氏之女曰女樞感瑶光貫月之祥生帝於若水又)¶
　　(云帝嚳高辛氏名夋姓姬祖曰少昊父曰蟜極少/昊黄帝之子元囂也則是高陽之與帝嚳為堂叔)¶
　　(姪而蜀山氏之女之子迺顓頊高陽氏而非帝嚳/封支庶乃帝嚳髙辛氏而非高陽也史記云封支)¶
　　(庶於蜀華陽國志志蜀亦云封其支庶於蜀而志/巴又云黄帝高陽之支庶意者支庶兼治巴蜀也)¶
　　(富順李元甫古巴人也序其志而分言之曰巴/則黄帝之支封蜀則帝嚳之母家未知何謂)¶
　　(嘉定志名宦云隋趙昱青城人與道士李旺遊累/辭澂聘後煬帝徵為嘉州太守時州有蛟為害昱)¶
　　(令民募船數百率千餘人臨江鼓噪自被髮仗劒/入水有七人亦被髪仗劒入水隨之天地晦暝少)¶
<pb:KR2k0052_WYG_045-33a>¶
　　(頃雲霧斂收七人不復出惟趙昱左手持劒右手/提蛟首奮波而出河水盡赤蛟害遂除開皇間挈)¶
　　(家入山踪跡不復見後有運餉者見昱乗白馬引/白犬一童子腰弓挾彈以從騶從如平生焉唐太)¶
　　(宗封為神勇大将軍廟祀灌口明皇幸蜀進封赤/城王宋張詠治蜀蜀亂詠禱祠乃得神助蜀平事)¶
　　(聞封川主清源妙道真君今所祀川主者趙昱也/咸謂川主祀秦蜀守李冰而李冰實無川主事焉)¶
　　(益州耆舊傳漢陳夀作益州記漢李膺作華陽國/志晉常璩作成都記唐盧求作蜀檮杌宋張唐英)¶
　　(作成都古今集記宋趙抃作續記宋王剛中作蜀/鑑宋李文子作丙丁一記宋范石湖胡長文作夔)¶
　　(記明郭棐作諸書僅華陽國志蜀鑑/蜀檮杌夔記有刻餘俱漫漶久矣)¶
　　(蜀之文人才士每出皆表儀一代領袖百家漢如/揚雄王褒司馬相如唐如陳子昻李白宋如蘇家)¶
<pb:KR2k0052_WYG_045-33b>¶
　　(父子元如虞集豈他方所能比擬然不特此/香奩之彦若花蘂當爐製箋才情豈在人下)¶
　　(油井在嘉定眉州青神井硏洪雅犍為諸縣居人/皆用以燃燈官長夜行則以竹筒貯而燃之一筒)¶
　　(可行/數里)¶
　　(茶為蜀中郡邑常産䝉嶺在名山霧中在大邑俱/擅古今名品世又謂峩眉之味初苦而終甘茶經)¶
　　(又云瀘茶味佳飲之療風若成都之灌縣夔門/之間縣以及凌雲沙坪初春所採不減江南)¶
　　(鹽井各州邑多有之大小不一深可數十丈上孔/僅盃盂大用竹作長筒垂下取水而煎晒即成鹽)¶
　　(業此有成富者亦有家為之累者隨其所/遇然開井祗憑堪輿家言不知何術得此)¶
　　(文昌帝君傳云降生於越之西巂之南兩郡之間/今之名山縣是也志稱祠中刻有帝親筆書自作)¶
<pb:KR2k0052_WYG_045-34a>¶
　　(紫府飛霞洞記落/筆精妙命詞簡逺)¶
　　(許真君名遜洪州人也嘗為德陽縣令有仙術歲/歉點石化金以濟民今縣治有煉丹井煉丹臺遺)¶
　　(跡存焉即豫章/鐵柱宮所祀者)¶
　　(宋祁有益部方物贊曰海椶曰楠曰榿曰竹柏曰/海芋曰紅豆曰紫竹曰慈竹曰椶竹曰方竹曰柑)¶
　　(曰赤鸇芋曰綠葡萄曰天師粟曰天仙果曰隈支/曰錦被堆曰錦帶花曰石蟬花曰長生草曰瑞草)¶
　　(曰紅蕉花曰重葉海棠曰月季花曰佛豆添色拒/霜花曰黄&KR1616;䕷曰艾子曰鴛鴦草曰虞美人草曰)¶
　　(仙人稻曰羞寒花曰瑞聖花曰七寳花曰旌節花/曰娑羅花曰木蓮花曰鵝毛玉鳯花曰蒟曰珍珠)¶
　　(菜曰朝日&KR1567;曰蟬花曰燖麻曰水硫黄曰附子曰/石瓜曰芎曰大黄曰餘甘子曰金星草曰桐花鳯)¶
<pb:KR2k0052_WYG_045-34b>¶
　　(曰紅桐觜曰荏雀曰護花鳥曰百舌鳥曰狨曰龍/羊曰玃曰魶魚曰嘉魚曰&KR2752;魚曰黑頭魚曰沙綠)¶
　　(魚曰石鼈魚曰金/蟲凡六十五種)¶
　　(簡州逍遥洞有漢碑古𨽻十二字云漢安元/年四月十八日㑹仙友旁書東漢仙集留題)¶
　　(資縣有唐顔魯公書中興頌刻於廢寺磨崖上石/理甚粗字半漫滅去碑五里河名唐明渡云明皇)¶
　　(駐蹕/之所)¶
　　(眉州有蘇長公水坻小像李龍眠畫子由贊雖明/初重刻不失古意又有長公馬劵刻黄魯直跋及)¶
　　(醉翁亭記水調歌頭諸/碑皆近代效滁黄鑴者)¶
　　(潼川即古梓州城外牛頭寺在焉形/如伏牛竹樹迢遞不負昔賢稱賞)¶
<pb:KR2k0052_WYG_045-35a>¶
　　(傳稱雷威作琴不必皆桐遇大風雪之日酣飲帶/蓑笠獨往峩眉山深松中聽其聲連延悠揚者伐)¶
　　(之斵以為琴有最愛重者以/松雪名之故世稱雷威琴)¶
　　(西番與蜀相近貢道必由錦城有三歲一至者有/一歲一至者其貢則小鍍金銅佛銅小寳塔彩色)¶
　　(小畫佛銅鐵刀劒盔甲及珊瑚唵叭香舍利子氆/氌諸貨也舍利子止小菉豆大紅紫色用香綿包)¶
　　(裏問其俗云伊國人初生時即能言前生功果者/國王拜為國師僧人老死能前知死期而以所餘)¶
　　(付後人者國人即謂真佛遂合衆同焚從灰燼中/得舍利今來獻貢之僧皆係中年紅補衣僧㡌束)¶
　　(五彩軟帶乃伊國之尊官法師中朝之賜衣也言/語不同中華食牛羊肉而飲酒番物名不一志載)¶
　　(惟足力麻鐵力麻氆氌三種而自蜀人言者有曰/細□工部氎□絨邊工□姜納大貨貼裡綿惟憑)¶
<pb:KR2k0052_WYG_045-35b>¶
　　(粗細顔色/以定價值)¶
　　(川扇不知起自何時然李德裕有畫桐花鳯扇賦/云未若繪兹禽於素扇動凉風於羅薦則唐時已)¶
　　(嘗製之竹本蜀所富有第不甚堅厚紙則出嘉州/彭縣輕細柔薄雅可製扇是其來已非一日矣)¶
　　(諸葛鼓乃銅鑄者其形圓上寛而中束下則敞口/大約若今楂斗之倒置也面有四水獸四周有細)¶
　　(花紋其色不甚碧綠擊之彭彭有/聲如鼓云置於水擊之其聲更鉅)¶
　　(青城在灌縣西南八十里玉匱經云黄帝封為五/岳丈人乃嶽瀆上司諸仙崇秩天下有三十六洞)¶
　　(天此其第五上有流泉懸樹一日六時洒落謂之/朝泉天倉諸峯三十有六前十八謂之陽後十八)¶
　　(謂之隂前號青城後號大面又有七十二小洞應/候八大洞應節道書為神仙都㑹五岳真形圖洞)¶
<pb:KR2k0052_WYG_045-36a>¶
　　(天所在其下别有日月分精所照福地記云有甘/露芝草天池夷堅丙志云青城以二月望為道㑹)¶
　　(四逺畢至巨室張氏唐氏輪主之既集閉門罷㑹/乃啓一日方齋有道人扣門閽者止之乃下茶肆)¶
　　(脱笠掛壁間曰為我視此隨當復來少頃笠旋如/輪驚報觀中揭之下有詩云偶乗青帝出蓬萊劒)¶
　　(㦸崢嶸遍九垓綠履黄冠俱不識/為留一笠不沈埋衆相視悔恨)¶
　　(青城有石刻六時水三字旁書河東邊敏修施天/漢勾千齡書住庵馮守中立石俱八分書大類岣)¶
　　(嶁峯禹/碑筆意)¶
　　(劒閣兩崖峻拔鑿石架閣而/為棧道秦司馬錯由此伐蜀)¶
　　(籌筆驛在廣元武侯出師嘗駐於此唐李義山詩/云魚鳥猶疑畏簡書風雲長在護儲胥徒令上将)¶
<pb:KR2k0052_WYG_045-36b>¶
　　(揮神筆終見降王/走傳車此其地也)¶
　　(聖燈蓬山者為最初出三四點漸至數/十點高下相應離合不常未知何物)¶
　　(錦城又名芙蓉城昔蜀孟昶僭擬宮苑城上盡種/芙蓉謂左右曰真錦城也後世因亦種芙蓉於上)¶
　　(唐史載明皇狩蜀至萬里橋問橋名左右對以萬/里明皇歎曰開元末僧一行謂更二十年國有難)¶
　　(朕當逺遊至萬里之外/此是也遂駐蹕成都)¶
　　(揚雄舊宅在府治西成都縣治其舊址也今藩署/前有墨池草𤣥亭在焉誦岑參詩吾悲子雲居寂)¶
　　(莫人已去娟娟西江月猶照草𤣥處為之悵然米/芾有墨池碑字嘉州亦有墨池在凌雲寺靈文殿)¶
　　(左相傳東坡洗/硯於此故也)¶
<pb:KR2k0052_WYG_045-37a>¶
　　(子雲家貧嗜酒問字者多載酒而徃清賞錄載昔/有犍為人得雄草𤣥之硯形如今製但去圭角)¶
　　(王褒宅在資縣墓在資/陽舊碑剝落不堪讀)¶
　　(李白宅在彰/明有碑刻)¶
　　(相如宅在城西南五里又云在市橋西今琴臺去/城西五里豈非其處乎秀柏參差當壚滌器風流)¶
　　(宛然/可見)¶
　　(百花潭口舊有任氏一碑立於風雨中予令人滌/去苔蘚讀之乃宋熙寧年間吳中復撰八分書也)¶
　　(字半漫滅畧可成誦云夫人微時見一僧墜汚渠/為濯其衣百花湧出因而名其潭後杜少陵薛濤)¶
　　(皆買居潭側百花潭水較江/水差重取以烹茶其味自别)¶
<pb:KR2k0052_WYG_045-37b>¶
　　(射洪祠在北門外驛傍傳云蜀獻王初之國夢有/神冠冕來謁者王問為誰對曰陳子昻也今為射)¶
　　(洪土神王駕過護送至此王因問其/地立祠祀之世因謂子昻為蜀土神)¶
　　(東坡云古今畫水多作平逺細皺其善者不過能/為波頭起伏唐處士孫位始出新意盡水之變號)¶
　　(稱神逸其後蜀人黄筌孫知微皆得其筆法嘗於/大慈寺四壁作輸㵼跳蹙之勢洶洶若崩崖也知)¶
　　(微死畫法中絶今大慈寺故在也四壁安能復覩/大慈寺壁間舊有文與可墨竹有牆頭細雨垂纖)¶
　　(草水面廽風聚落花之/句亦宋人名筆今漫滅)¶
　　(郫筒酒乃郫人刳大竹為筒貯春釀於中相傳山/濤治郫用筠管醸&KR1616;䕷作酒經旬方開香聞百歩)¶
　　(今其製/不傳)¶
<pb:KR2k0052_WYG_045-38a>¶
　　(仙宫佛院成都頗盛半創自獻王之國時累代藩/封中貴從而増益之殿宇廊廡華麗高敞觀如元)¶
　　(天雲臺寺如昭覺金像淨居淨因足供金沙廟如/昭烈宮如青羊俱不減兩都規模    遊眺)¶
　　(者錦諸寺間藏有佛牙甚至重七斤餘/    袱珠匣珍襲嚴祀皆洪武間頒)¶
　　(楊用修著述之富古今罕儔予所見已刻者二十/九種升菴全集升菴詩集升菴詩話楊子巵言尺)¶
　　(牘清裁詞林萬選丹鉛要錄丹鉛總錄丹鉛摘錄/丹鉛餘錄丹鉛續錄萟林伐山墨池璅錄詩話補)¶
　　(遺五言律祖絶句辯體禪林鈎元水經古文韻語/轉註古音畧古音駢字古音複字古音附錄異魚)¶
　　(圖贊韻林原訓李詩選杜詩選風雅遺編明詩抄/未見已刻者三十九種南中續集玉堂集長短句)¶
　　(長短句續集書品詞品金石古文畫跋尺牘拾遺/選詩外編選詩拾遺唐絶精選唐音百絶唐絶増)¶
<pb:KR2k0052_WYG_045-38b>¶
　　(奇六言詩選古文音釋古音獵要古音叢目奇字/韻古文參同契温泉詩集洞天元紀檀弓叢訓禪)¶
　　(藻集譚苑醍醐陶情樂府樂府續集箜篌新詠墐/户錄滇載記脉位圖説連夜吟卷月節詞千里面)¶
　　(談經義模範崔氏誌銘山海經補註七十行戍藁/聞未刻者尚有七十一種各史要語晉史精語夏)¶
　　(小正解管子敘錄荘子刋語古雋謝華啓秀羣書/麗句文海釣鼇名奏菁英四詩表証古文韻語别)¶
　　(錄古文古詩選明詩續抄詩林振秀五言絶選選/唐百絶襄中秀句古今桞詩古諺古今風謠蒼洱)¶
　　(紀遊填詞選梧百琲明珠詞苑増奇草堂詩餘補/遺六書傳證六書探賾篆韻索隱古篆要畧六書)¶
　　(統摘要𨽻駢銘心神品韻藻晞籛&KR2325;筆清暑錄布/姓錄滇程紀書畫名跋書畫神品目素問糾畧羣)¶
　　(艶傳神江花品藻滇侯記引書晶釲丹鉛别錄丹/鉛閏錄丹鉛贅錄升菴疑説文遊餘錄巵言閏錄)¶
<pb:KR2k0052_WYG_045-39a>¶
　　(敝帚病榻手吹蘇黄詩髓宛陵六一詩選五言三/韻詩選五言别選宋詩選元詩選羣公四六節文)¶
　　(古韻詩畧説文先訓古今詞英填詞玉屑六書練/證逸古編經書指要唐史要偶語六書索隱總之)¶
　　(一百四十種出何/宇度益部談資)¶
　　(蜀道難自古記之梁簡文帝詩云巫山七百里巴/水迂迴曲為川東舟行峽中作也李白詩云不與)¶
　　(秦塞通雲烟為川北棧道作也大都蜀道無不難/者峽固險矣而陸亦匪易如夷陵至巴東之路視)¶
　　(棧道何異是其難/又在楚不在蜀耳)¶
　　(竹枝歌唐劉禹錫白居易皆嘗賦之凄婉悲怨蘇/長公云有楚人哀屈弔賈之遺聲焉鶴林玉露載)¶
　　(宋時三峽長年猶/能歌之今亡矣)¶
<pb:KR2k0052_WYG_045-39b>¶
　　(巫山女子皆善吹簫嫁時衆女子治具送之吹/簫數日為樂蜀中此俗毋乃神女之遺風乎)¶
　　(瞿唐即峽内江水深沈處灩澦乃一石笋/樹兩峽之中若青螺寳劒揷於鏡中波面)¶
　　(峽口鐵柱二不知何代物上/鑄守關大将軍徐宗武等字)¶
　　(峽口石上字多磨滅惟一詩云白帝城邊春草生/黄牛峽裏水波清追思昭烈千古事長使英確氣)¶
　　(不平後書大元至元十九年歲次壬午鎮/國上将軍四川宣慰使何公同男到此吟)¶
　　(夔城無井官府軍民咸取汲於江雖治井亦不能/貯水府治後有一泉自山頂流下四時不竭因而)¶
　　(引入治内鑿池以貯/之亦不能多分别派)¶
　　(白帝城上僅有元人一碑亦不甚佳工部舊日草/堂在城東十餘里外尚有遺址可尋止存一碑數)¶
<pb:KR2k0052_WYG_045-40a>¶
　　(字題重修東/屯草堂記)¶
　　(城西開元寺唐了休禪師道塲也國初張三丰與/僧廣海善寓居於寺者七日臨别贈詩云深入浮)¶
　　(屠斷世情奢摩頭陀恰相應天花隱隱呈微瑞風/葉琅琅詠大乗宻室晝閒雲作蓋空亭夜盡月為)¶
　　(燈魂消影散無何有到此誰能見老僧並留草履/一雙沈香三片而去後海以詩及二物獻之文皇)¶
　　(各賜玉環一枚千佛袈裟一領今猶置寺/中稱世寳云解學士縉有寺中法堂記碑)¶
　　(萬縣本漢&KR1219;䏰縣地隔江有岑公洞寛敞如庭室/中有石狀如芝壁多前代題識洞前石碑林立惟)¶
　　(黄山谷楷書甚佳岑/公唐人也為仙化去)¶
　　(梁山亦漢&KR1219;䏰縣地東九十里有泉自山頂下注/東坡昔以飛練名其亭嘉靖間守臣獲白兔於此)¶
<pb:KR2k0052_WYG_045-40b>¶
　　(因更建亭宇故/今稱曰白兎亭)¶
　　(蜀都大抵雨多風少故竹樹皆修聳少陵古柏三/千尺人譏其痩長詩固有放言要之蜀産於他迥)¶
　　(異若謂柏之森森者惟蜀為然/所謂喬木如山者亦惟蜀為然)¶
　　(楊柳多寄生状類冬青亦似紫藤經冬不凋春/夏之交紫花散落满地冬月望之榮枯各異)¶
　　(黎州安撫司内小㕔東有梨樹一株高九丈圍九/尺州人取其枝以接果呼為三藏梨相傳唐僧西)¶
　　(遊植黎杖於此曰/他日州治在此云)¶
　　(月竹嘉定州/産每月生笋)¶
　　(峩眉山本以兩山相對如蛾/眉故名字當从虫不當从山)¶
<pb:KR2k0052_WYG_045-41a>¶
　　(峩眉山周廻千里高八十里中有光怪每天晴雲/湧浩若銀濤其光五采如輪俗云佛現夜半有光)¶
　　(熠熠來自天際者又謂之聖燈光相寺在大峩絶/頂登其處遥望西天見雲山一云有小鳥如鷦鷯)¶
　　(類人言一云自白/水躡其巔六十里)¶
　　(峩眉古今之勝境也山中光怪若虹霓然每見雲/中映射之際俗謂佛光於未發時有鳥先飛過若)¶
　　(言施主發心菩薩來到光既散復來作聲施主布/施菩薩去了又拾藏山中白石大小皆六稜照燿)¶
　　(有光采佛殿自西望見三峯插天皆積/雪如銀每日下峯頭則殿中然燈云)¶
　　(蜀中山水稱嘉定自古名人寓居其間漢則揚子/雲晉則郭景純唐則李太白宋則蘇東坡黄山谷)¶
　　(晁公/武)¶
<pb:KR2k0052_WYG_045-41b>¶
　　(五塊石在萬里橋之西相傳以為海眼其南即/漢昭烈陵今嘉定州之金眼岡亦有五塊石)¶
　　(支機石在蜀城西南隅石牛寺之側出土而立高/可五尺餘石色微紫近土有一窩傍刻支機石三)¶
　　(篆/文)¶
　　(天涯石在城東門/内寳光寺東之側)¶
　　(深淘灘低作隁六言石刻在灌縣相傳秦李/冰鑿離堆時所為至今節宣水利無遇此言)¶
　　(豫章簡西嶨紹芳弱冠客遊滇南題詩山寺楊升/菴先生一見異之使人物色遂為忘年交凡先生)¶
　　(出入必引與俱先生藏書甚多簡一覧輒記每清/夜劇談他人不能答簡一一應如響在滇南倡和)¶
　　(及訂較文藝惟簡為多年幾六十四歸䝉山先生/送之詩金蘭意氣昔論文晏坐朝霜竟夕曛千里)¶
<pb:KR2k0052_WYG_045-42a>¶
　　(驅馳來僰道十年羈旅共滇雲交遊落落辰星散/蹤跡悠悠逝水分江北江南從此别何時何地再)¶
　　(逢君歸數年卒其子詣先生瀘陽時先生以疾卧/牀呼拜牀下問西嶨安否其子曰死矣先生長吁)¶
　　(拭淚遂向壁/求之千古矣)　　　　　　　　　　　(當/)¶
　　(楊升庵先生在滇南每出遊乗一木肩輿僅容膝/狀如升所謂升庵也庵之前題曰士到東都須節)¶
　　(義地當西晉且風流為張愈光含筆與人遊無問/貴賤酒間吟次時命聲伎佐之舞裙歌扇笑擁彌)¶
　　(日在瀘州嘗醉糊粉塗面作雙丫髻插花門生舁/之諸伎捧觴游行城市王中丞元美曰壯心不堪)¶
　　(牢落故耗磨之/耳真知言哉)¶
　　(江出岷山其源自蜀西戎萬山來至嘉定而沫水/自巂州合大渡河穿夷界水山以㑹之至敘州而)¶
<pb:KR2k0052_WYG_045-42b>¶
　　(馬湖江㑹之南十五里渡江㑹之至瀘州而内江/又自資簡㑹之至重慶而嘉陵江自利閬果合等)¶
　　(州㑹之至涪州而黔江合南夷諸水㑹之至萬縣/而開江水自開達等州㑹之總而入峽是江自峽)¶
　　(而西受大水凡八及出峽而下岳陽則㑹之者洞/庭湖所受湖南北諸水也自是而下鄂都所㑹之)¶
　　(者淮臼所受與沅諸水也又自是而下黄州東四/十五里則巴河㑹之又自是而下九江則彭蠡㑹)¶
　　(之今名鄱陽湖所受之東西諸郡水也又自是而/下則㑹之者皖水所受淮西諸水也夫然後總而)¶
　　(入海是以自峽而東受大水凡五畧記天下之水/㑹於江者居天下之半其名稱之大而可考者凡)¶
　　(十有三故/曰江源)¶
　　(蔡松年補南北史志載吐谷渾酋長阿豺登其國/西疆山觀墊江源問羣臣曰此水流更有何名由)¶
<pb:KR2k0052_WYG_045-43a>¶
　　(何郡國入何水也長史曾和曰此水經仇池過晉/壽出宕渠始號墊江至巴郡入江度廣陵㑹於海)¶
　　(阿豺曰水尚知歸吾獨無所歸乎乃遣使南通於/劉宋貢方物宋少帝封為澆河公按此稱墊江非)¶
　　(今忠州之墊江也古之墊江即今合州也合州置/於西魏隋煬帝改合州為涪陵而移墊江之名於)¶
　　(忠州之桂溪今之墊/江則古之桂溪也)¶
　　(宋劉裕遣朱齡石伐蜀寇譙縱衆軍悉從外水取/成都臧僖從中水取廣漢老弱乗高艦從内水向)¶
　　(黄虎史焰通鑑釋文曰巴郡上合正對二水口左/則涪内水右則蜀外水自渝    州至綿州曰内)¶
　　(水自渝上戎瀘至蜀謂之外水按外水即岷江自/重慶上叙州嘉定是也内水自涪江自重慶上合)¶
　　(州遂寧潼綿是也中水即沱江自瀘州上富順資/簡金堂漢州是也曰四川者則取岷江沱江黒水)¶
<pb:KR2k0052_WYG_045-43b>¶
　　(白水四大川以為名爾沈約宋/書資江為中水涪江為内水)¶
　　(江自嘉州至荆門險灘凡千百餘灘外又有磧數/十今載其畧洞疾流也        水流沙上曰瀨)¶
　　　(沱石水出尾下曰瀵/    積水淺曰磧)　　(名囘流漩轉曰漩/水疾崖傾曰碥)¶
　　　　(灘磧相湊曰沝曰沱灘下急水如轉轂曰漕/野又水漫不流          流曰灘其名甚)¶
　　(多不盡/書也)¶
　　(蜀山之大者曰岷山其川曰岷江岷字説文作㟩/省作岷漢人𨽻書作汶多與汶上之汶相混列字)¶
　　(貉不踰汶謂川江也非汶上也毅敬順已辨之史/記冉駹為汶山郡司焉温公類篇曰汶音岷據史)¶
　　(記引禹貢岷嶓既藝及岷山之陽及岷山導江者/作汶蓋古字通用也三國志蜀後主至湔登觀坂)¶
<pb:KR2k0052_WYG_045-44a>¶
　　(觀汶水之流王右軍與周益州撫書曰要欲一遊/自汶嶺五代史蜀主王建貶衞尉少卿李鋼為汶)¶
　　(川尉/作岷)¶
　　(九折坂在黎州七勝城/在三峽口陸法和所立)¶
　　(孔明出師表五月渡瀘今以為瀘州非也瀘州古/之江陽而瀘水乃今之金沙江即黒水是也因其)¶
　　(水色黒故以瀘名之爾沈黎古志孔明南征由今/黎州路黎州四百餘里至兩林蠻自兩林南瑟琶)¶
　　(部三程至巂州十程至瀘水瀘水四程至弄棟即/姚州也今之金沙江在滇蜀之交一在武定府元)¶
　　(江驛一在姚安之左卻據沈黎志孔明所渡當在/今之左卻也瑟琶一作蝨琶兩林今之邛部長官)¶
　　(司/也)¶
<pb:KR2k0052_WYG_045-44b>¶
　　(漢地理志有胊䏰縣顔師古注音劬誤也按説文/胊腊挺也其俱反字既從句與地名何干通典作)¶
　　(朐䏰胊音如順切䏰如尹切讀閏蠢通典之音得/之矣而字作朐則音漢志而誤也當从&KR1219;乃叶閏)¶
　　(字之音&KR1219;䏰蟲名夔州地多此蟲遂以為名又/謂&KR1219;䏰屬漢中亦誤檢地志漢中實無此縣)¶
　　(易林大禹生石夷之野後漢戴叔鸞傳云大禹生/西羌水經注禹生於蜀之廣柔縣石紐村今之石)¶
　　(泉縣也石紐村今之石鼓山其山朝暮二時/有五色霞氣又有大禹採藥亭在大業山)¶
　　(漢夜郎縣屬牂牁郡唐書珍川牂牁郡本且蘭國/在今播州界珍州在今施州歌羅寨夜郎在桐梓)¶
　　(驛西二十里有夜郎/城碑尚在字已漫滅)¶
　　(蜀中有花名賽蘭香花小如金粟特馥烈戴之髪/髻香聞十步經月不散按佛經云天末香莫若牛)¶
<pb:KR2k0052_WYG_045-45a>¶
　　(頭㫋檀天澤香莫若詹糖薰陸天華香莫若伊蒲/伊蘭則伊蘭即此花也西域以之供佛後漢書所)¶
　　(謂伊蒲之供也蒲即菖蒲花世不恒有貴其難得/耳五加皮蜀中名白刺顛陶隱居云釀酒主益人)¶
　　(道家用此作灰亦以煑石與地榆並無别法東華/真人煑石經曰舜常登蒼梧之山曰厥金玉之香)¶
　　(草朕用偃息正道此五加也又異名曰金鹽王屋/山人王常曰何以得長久何不食石蓄金鹽母又)¶
　　(曰寧得一把五加不用金玉满車譙周巴蜀異物/志文章草贊曰文章作酒能成其味以金買草不)¶
　　(言其貴文章草/即五加皮也)¶
　　(文選蜀都賦平仲君遷皆木名注缺按司馬温公/名苑云君遷子如馬妳俗云牛妳柿是也今之造)¶
　　(扇用此/柿油)¶
<pb:KR2k0052_WYG_045-45b>¶
　　(藙魚既切説文玉篇俱云煎茱茰也漢令㑹稽郡/歲貢藙子一斗字一作艾揚雄蜀都賦木艾椒離)¶
　　(本草蜀州食茱茰甚高大有長及百尺者蜀人呼/其子為艾子宋景文公艾子贊曰緑實若茰味辛)¶
　　(香苾投粒羮臛椒桂之匹范石湖成都古今記云/艾子茱茰類也實正綠味辛蜀人每進酒輙以一)¶
　　(粒投之少頃香满盂釀但藙與艾蓋一物相似有/食茱茰藥茱萸之分如川芎有茶芎藥芎之别也)¶
　　(左思蜀都賦旁挺龍目側生荔枝故張九齡賦荔/枝云雖觀上國之光而被側生之誚杜子美絶句)¶
　　(云側生野岸及江浦不熟丹宮满玉壺諱荔枝為/側生雖本之左思張九齡然以時事不欲直道也)¶
　　(黄山谷題楊妃病齒云多食/側生損其左車則特好奇耳)¶
　　(左思蜀都賦有紫棃津潤之語注不言其狀按蜀/有梨樹花以秋日其花紅色唐李遵有進紫梨表)¶
<pb:KR2k0052_WYG_045-46a>¶
　　(元王秋澗有秋/日詠紅梨花詞)¶
　　(姑蘇守溪王公濟之在閣日論杜詩聞知榿木三/年大因問先父榿木蜀産榿字何音先父曰音欹)¶
　　(守溪曰當依韻書音楷先父曰音欹則鄉人農夫/皆識之若作偕音不知何木矣因舉王荆公榿木)¶
　　(詩曰濯錦江邊木有榿野園封植佇華滋地/偏幸免桓魋伐歲晚還同庾信移王乃悦服)¶
　　(李德裕畫桐花鳯扇賦序云成都夾岷江磯岸多/植紫桐每至春暮有靈禽五色小於𤣥鳥來集桐)¶
　　(花以飲朝露及花落則烟飛雨散不知其所徃有/名工繪於素扇余戲作小賦書其上其畧曰績兹)¶
　　(鳥於珍箑動凉風於羅薦發長袂之清香掩短歌/之孤轉愚按此則川扇之始也今川扇一種以青)¶
　　(紙為地畫人物花鳥於上此其遺製乎劉繢霏雪/錄云即東坡詞所謂綠毛幺鳯俗云倒掛者唐僧)¶
<pb:KR2k0052_WYG_045-46b>¶
　　(隱巒詩五色毛衣比鳯雛深叢花裡只如無美人/買得偏憐惜移向金釵重幾銖又劉言史有題蜀)¶
　　(客楊生江亭云垂絲蜀客涕霑衣歲盡長沙未得/歸腸㫁錦城風日好可憐桐鳥出花飛李之儀有)¶
　　(阮郎歸一詞詠倒掛云朱蜃玉羽下蓬萊佳時近/早梅探花情味久安排枝頭開未開魂欲㫁恨難)¶
　　(裁香心休見猜果知何遜是仙才何妨如夢來自/注云此鳥以十二月來一名收香倒掛又名探花)¶
　　(使性極馴好集美人釵上/宴客終席不去人愛之)¶
　　(蜀牋自唐已名天下予修蜀藝文有蜀牋譜一篇/近觀龍川集陳同甫與朱元晦書云川筆十枝川)¶
　　(墨一挺蜀人以為絶品則蜀人之筆墨在宋/為絶品不知何時降為眉州大邑之濫惡耳)¶
　　(沙門元靄蜀中人寫真染色以一小石研磨取色/蓋覆肉色之上後遂如真又有李靄之居金波亭)¶
<pb:KR2k0052_WYG_045-47a>¶
　　(號金波處士又有/王靄謂畫師王靄)¶
　　(資中一王褒也資縣之士曰吾王子淵也資陽之/士曰吾王諫議也兩邑皆社而稷之磐石一趙逵)¶
　　(也内江之士曰吾趙莊叔也資縣之士曰吾趙狀/元也資陽之士曰吾趙棲雲也三邑皆尸而祝之)¶
　　(洪雅眉州之祀田表聖綿州潼川之志蘇易簡亦/然或以訊予曰是不勝其爭請子訂其是余曰無)¶
　　(以為也其爭也君子小人斯懼矣子不見秦檜史/彌逺乎子孫貴顯譜牒分明有問之曰子秦太師)¶
　　(後乎子史丞相裔乎必踧然不悦怫然怒矣嗚呼/善善不止及其子孫又淑其鄉人惡惡不止其身)¶
　　(又病其子孫名教之嚴如此人其可不勉/於善哉故曰其爭也君子小人斯懼矣)¶
　　(前蜀王氏朝偽相王鍇字鱣祥家藏書數千卷一/一皆親札并寫藏經每趨朝於白藤擔子内寫書)¶
<pb:KR2k0052_WYG_045-47b>¶
　　(書法遒謹至後蜀孟昶又立石經於成都宋世書/傳蜀本最善以此五代僭偽諸君惟吳蜀二主有)¶
　　(文學然李昪不過作小詞工畵竹而已孟昶乃表/章五經纂集本草有功於經學矣今之戒石銘亦)¶
　　(昶所乍又作書林韻㑹宋儒黄公紹/韻㑹舉要實祖之然博洽不及也)¶
　　(成都浣花溪有石刻浣花夫人像三月三日為浣/花夫人生辰傾城出遊地志云夫人姓任氏崔寧)¶
　　(之妾按通鑑成都節度使崔旰入朝楊子琳乗虛/突入成都寧妾任氏出家財募兵得數千人自帥)¶
　　(以擊之子琳敗走朝廷加旰/尚書賜名寧任氏封夫人)¶
　　(楊察字隱甫成都人宋史有傳極稱其屬文雅緻/有體弟寘與兄齊名發解禮部廷試皆第一又蜀)¶
　　(士在宋世三元三人陳堯叟/楊寘何渙也亦可謂盛矣)¶
<pb:KR2k0052_WYG_045-48a>¶
　　(虞雍公戰伐之奇妙算之䇿忠烈義勇為南宋第/一與張魏公相上下特魏公有南軒為之子而朱)¶
　　(子極稱遂大顯揚雍公無人發其茂續耳簡池劉/巨濟序虞公奏議云余讀勝國忠肅虞公奏議二)¶
　　(百二十有七篇而慨然有感世但知采石之戰以/七千卒卻敵兵四十萬者功業偉然忌者猶曰適)¶
　　(然豈知公於紹興辛巳之前已因輪對面奏敵必/叛盟兵必分五道正兵必出淮西奇兵必出海道)¶
　　(宜令良将勁卒備此二境其先事之識已超出乎/衆人矣及敵叛盟上令從臣集議公獨言敵兵必)¶
　　(出淮丞相善其言而未果行及遣公勞師采石事/已大壞公以書生收合亡卒激勵諸将措置於倉)¶
　　(卒之餘而破敵於俄頃嗚呼非胷中素所蓄積忠/誠足以動天地感人心而作士氣未易成此偉績)¶
　　(也而曰適然可乎自昔狃勝者必忽其餘憂公又/令設備於𤓰州其他區畫悉各精宻而不茍敵遂)¶
<pb:KR2k0052_WYG_045-48b>¶
　　(遯去乃徐請車駕還行都歴歴見於奏疏也余竊/妄論宋朝多議論少成功雖盛時猶然況積習消)¶
　　(靡之餘人皆喜逸而惡勞圖安而懼危中興以來/前有張魏公後有虞雍公為國家任其勞當其危)¶
　　(者也彼不少愧焉而又忍短毁之乎丘文莊公語/先太師曰古今水戰采石比赤壁尤奇且難周瑜)¶
　　(主将而允文書生也瑜握重兵而允文空拳也瑜/有孔明為掎角而允文隻手也以此較之難易見)¶
　　(矣可謂不/易之論)¶
　　(宋直秘閣任盡言字元受眉山人元符諫官伯雨/之孫紹興從臣中先之子有詩文集楊誠齋序之)¶
　　(謂其詩文孤峭而有風稜雄健而有英骨忠鯁而/有義氣集罕傳余於羣公四六中見其賀湯侍御)¶
　　(鵬舉啓專言秦檜之惡其畧曰請言自古之姦臣/無若亡秦之巨蠧公攘名器報微時簞食之恩擅)¶
<pb:KR2k0052_WYG_045-49a>¶
　　(立刑誅箝當代縉紳之口制同列如挾兔斥異議/如放豚厚鷹犬之養而搏吠已憎疏鵷鷺之行而)¶
　　(孤危主勢受其頤指㨗若影從忠臣不用而用臣/不忠實事不聞而聞事不實私富貴之龍㫁豈止)¶
　　(使子弟為卿奪造化之鑪錘大不許人主除吏忠/義扼腕知識寒心上愧漢臣初乏朱雲之請劒下)¶
　　(慚唐室未聞林甫之斵棺遂令存没之間備極哀/榮之典凡千餘言可謂古之遺直矣余又因此見)¶
　　(高宗之庸懦生既誤用檜及檜死謂内侍曰朕今/日始免靴中置刀矣既知其惡而死猶以王爵贈)¶
　　(之雖三尺痴童不為/也宋之亡也晚矣)¶
　　(蒲禹卿成都人王蜀之世對䇿直言擢第一及宗/衍欲至天水禹卿上疏諫曰天水之地逺惡難行)¶
　　(險棧欹雲危峯插漢石崖微雨則摧閣道稍泥則/滑那堪叱馭豈可鳴鑾況玉京金闕寳殿珠樓内)¶
<pb:KR2k0052_WYG_045-49b>¶
　　(苑上林瓊池瓖圃香風满檻瑞露盈盤鈞天之樂/奏九韶迴雪之舞呈八佾何必須於逺塞看彼荒)¶
　　(山且蜀國從來創業多乏永謀或徳不及於兩朝/或祚不延於七代劉禪出降於鄧艾李勢遽歸於)¶
　　(桓温皆為不恤直言以致亡國宗衍/不聽至鳯州已遇敵不一年遂亡)¶
　　(蜀人青文勝明初任龍陽典史時邑民負租三萬/餘石文詣闕請免章三上不報遂自縊於登聞鼔)¶
　　(下特命官覆實免/之民因立祠祀焉)¶
　　(襄城張公淮字邦正為御史左遷縣丞轉四川雅/州判赴官時途次假寐空中忽聞有人呼張邦正)¶
　　(快起來聲甚急如此者再公疑而起出户視之其/山忽崩公大驚知為山神所報也公持節按吳憲)¶
　　(綱大振奸吏畏服民心帖然實/成化辛丑歲公後終任都御史)¶
<pb:KR2k0052_WYG_045-50a>¶
　　(雍孝聞蜀士之秀也元符末有聲太學學者推重/之崇寧初省試奏名第一前此屢上封事剴切九)¶
　　(重固已黙識其名至是殿䇿中力詆二蔡及時政/未便者徽宗大怒減死竄海外宣和末上思其忠)¶
　　(親批云雍孝聞昨上書致罹刑辟忠誠可嘉特開/落過犯授修武郎閣門宣贊舍人命頒而孝聞死)¶
　　(矣於是錄其一子純為右選紹興初從張魏公入/蜀魏公令屬趙喆軍中喆誅死純坐編管既死魏)¶
　　(公憐之後致其子安行一官紹/興間以告訐流嶺外不知所終)¶
　　(張咸漢州人應制舉初出蜀過夔州郡将知名士/也一見遇之甚厚因問曰四科優劣之差見於何)¶
　　(書無以對守曰載孟子註中因檢示之且曰不可/不牢□之也張道中漫思索著論成篇至都閣試)¶
　　(之日以此為首題張更不注思而就主文范淳/夫也覽之大喜遂置第一張即魏公乃翁也)¶
<pb:KR2k0052_WYG_045-50b>¶
　　(唐咸通十一年南詔入寇成都西川之民爭走入/城所占地不遇一席許雨則戴蓋以自庇又乏水)¶
　　(取摩訶池泥汁澄而飲之節度使盧躭召彭州刺/史吳行魯共修守備選兵三千人號曰突将蠻扺)¶
　　(城下合梯四面攻成都城上以鈎鐶挽之使近投/火沃油焚之攻者皆死頃者與戰又奪其昇仙橋)¶
　　(是夕蠻自焚攻具遁去後知/成都有備自是不復犯矣)¶
　　(寳應四年以趙彦呐為四川制置副使知興元府/端平元年為四川制置使兼知興元府端平二年)¶
　　(元人自鳯州入遂擣西池谷距沔九十里吏民議/退保大安知沔州事高稼言於彦呐曰今日之事)¶
　　(有進無退若能進據險地以身捍蜀敵有後顧必/不深入若倉皇召兵退守内地敵長驅而蜀事去)¶
　　(矣彦呐曰此吾志也至蜀口輟帳前總管和彦威/以軍護沔後呐進屯青野原元人圍之知天水郡)¶
<pb:KR2k0052_WYG_045-51a>¶
　　(曹友聞聞之徃救遂解其圍三年元人又衝大安/軍彦呐不從友聞控制大安以保蜀口友聞以為)¶
　　(不可彦呐不從友聞遂/渡江逆戰竟及於難)¶
　　(宋乾德三年全師雄據彭州稱興蜀大王雅州兵/應之太平興國九年七月雅州江水漲九丈壞民)¶
　　(廬舍淳熙十二年黎雅州獻馬有角長二寸京房/傳曰臣易上政不順厥妖馬角兹為賢士不足也)¶
　　(漢時自越嶲以東北君/長以十數徙漢縣筰都)¶
　　(武帝天漢四年置兩部尉一居旄牛主徼外夷一/居青衣主漢人順帝永和中青衣道夷邑長令田)¶
　　(夷叛與徼外三種夷三十一萬内屬後旄牛/    攻闗益州刺史張喬與西部尉破之)¶
　　(漢時六詔兵将不能相君長入唐漸强盛天寳中/異牟尋悉衆二十萬入寇與吐蕃併力侵黎雅叩)¶
<pb:KR2k0052_WYG_045-51b>¶
　　(邛崍闗懿宗咸通十四年酋龍復寇蜀䧟黎州入/邛州成都大震僖宗乾符元年刦掠嶲雅間破黎)¶
　　(州入邛崍闗掠成都西川節度使高駢逐至大渡/河奪鎧馬執酋長五十斬之收邛崍闗南詔遁還)¶
　　(後至遣使許婚宋太祖鑒唐之禍基於南詔乃棄/越嶲諸郡與大渡唐代宗大厯十一年吐蕃入掠)¶
　　(黎雅十三年攻茂州畧扶文遂侵黎雅宋自黔筰/以西至涪瀘嘉敘自階文折而東南至威茂黎雅)¶
　　(備邊十餘郡綿亘數千里剛夷惡獠殆千萬種自/治平之末訖於靖康大扺皆通互市奉職貢雖時)¶
　　(有剽掠如鼠竊狗偷不能為深患云宋黎雅州土/丁集沿邊農人火甲為之蓋雄邊子弟之遺法舊)¶
　　(無行陣軍伍但/以甲總領之)¶
　　(元豐中羣牧判官郭茂間言臣聞頃時以茶市馬/兼用金帛者亦聽其便近歲事局既分始專用銀)¶
<pb:KR2k0052_WYG_045-52a>¶
　　(絹錢非番部所欲且茶馬二事實相須乃詔專以/雅州之名山茶為易馬之用自是番馬之至者稍)¶
　　(衆久之買馬司復罷兼茶事自/李杞建議其後二職分合不一)¶
　　(吳保安字永固河北人任遂州方義尉其鄉人郭/仲翔即元振從姪也仲翔有才學元振将成其名)¶
　　(宦㑹南蠻作亂以李䝉為姚州都督帥師討焉䝉/臨行辭元振元振乃見仲翔謂䝉曰弟之孤子未)¶
　　(有名宦子姑将行如破賊立功某當政事當接引/之俾其縻薄俸也䝉諾之仲翔頗有幹用乃以為)¶
　　(判官委之軍事至蜀保安寓書於仲翔曰幸共鄉/里藉其風猷雖曠不展拜而心常慕仰吾子國相)¶
　　(猶子幕府碩才果以良能而受委寄李将軍秉文/兼武受命專征親綰大兵将平小寇以将軍英勇)¶
　　(兼足下才賢師之克殄功在旦夕保安幼而嗜學/長而專經才乏兼人官從一尉僻在劍外地邇蠻)¶
<pb:KR2k0052_WYG_045-52b>¶
　　(陬鄉國徼外闗河阻隔況此官已滿後任難期以/保安之不才厄選曹之格限更思微祿豈有望焉)¶
　　(将歸老丘園轉死溝壑側聞吾子急人之憂不遺/鄉曲之情忽垂特達之眷使保安得執鞭弭以奉)¶
　　(周旋錄及細微薄霑功效承兹凱入得預末班是/吾子丘山之恩即保安銘鏤之日非敢望也願為)¶
　　(圖之幸照其款誠而寛其造次專䇿駑蹇以望招/攜仲翔得書深感之即言於李将軍召為管記未)¶
　　(至而蠻賊轉逼李将軍至姚國與戰破之乗勝深/入蠻覆而敗之李身死軍没仲翔為擒蠻人利漢)¶
　　(財物其沒落者皆通音耗令其家贖之保安既在/姚州適值軍没遲留未返而仲翔於蠻中間闗致)¶
　　(書於保安曰永固無恙頃入書未報值大軍已發/深入賊庭果逢撓敗李公戰沒吾為囚殍假息偷)¶
　　(生天涯地角顧身世已矣念鄉國窅然才謝鍾儀/居然受繫身非箕子且見為奴海畔牧羊有類於)¶
<pb:KR2k0052_WYG_045-53a>¶
　　(蘇武宮中射鴈寧期於李陵吾自陷蠻方備嘗艱/苦肌膚毁剔血淚滂沱生人至艱吾身盡受以中)¶
　　(國世族為絶域窮囚日居月諸暑退寒襲思老親/於舊國望松檟於先塋忽忽發狂膈臆流慟不知)¶
　　(涕之何從行路見吾獨為傷愍吾與永固雖未披/款而鄉里先達風味相親想覩光儀不離夢寐昨)¶
　　(䝉枉問承問便言李公素知足下才名則請為管/記大軍去逺足下來遲乃足下自後於戎行非僕)¶
　　(遲遺於鄉曲也足下門傳餘慶天祚積善果事期/不入而身名並全向若早事麾下同參幕府則絶)¶
　　(域之人與僕何異吾今在厄力屈計窮而蠻俗没/留許親族徃贖以吾國相之姪不同衆人乃苦相)¶
　　(邀求絹千匹此信通問仍索百縑願足下早附白/書報吾伯父宜以時到得贖吾還使亡魂得歸死)¶
　　(骨更肉惟望足下耳今日之事請不辭勞若吾伯/父以去廟堂難可諮啓即願足下親脱石父解平)¶
<pb:KR2k0052_WYG_045-53b>¶
　　(仲之驂徃贖華元類宋人之事濟物之道古人猶/難以足下道義素高名節特著故有斯請而不生)¶
　　(疑若足下不見哀矜猥同流俗則僕生為俘囚之/豎死則蠻方之鬼耳更何望哉已矣吳君無落吾)¶
　　(事保安得書甚傷之時元振已卒保安乃為報許/贖仲翔仍傾其家得絹數百匹因徃巂州十年不)¶
　　(歸經營財物前後得絹七百匹數猶未至保安素/貧窶妻子又在遂州貪贖仲翔遂與家絶每於人)¶
　　(有得雖尺布升粟皆漸積之後妻子饑寒不能自/立其妻乃率弱子駕一驢自徃瀘南求保安所在)¶
　　(於途中糧盡猶去姚州數百里其妻計無所出因/哭於路左哀感行人時姚州都督楊安居乗驛赴)¶
　　(郡見保安妻哭異而訪之妻曰妾夫遂州方義尉/吳保安以友人沒番丏而徃贖因住姚州棄妾母)¶
　　(子十年不通音問妾今貧苦徃尋保安糧乏路遥/是以悲哭安居大奇之謂曰吾前至驛當候夫人)¶
<pb:KR2k0052_WYG_045-54a>¶
　　(濟其所乏既至驛安居賜保安妻錢數千給乗令/進安居馳至郡先求保安見之執其手升堂謂保)¶
　　(安曰吾嘗讀古人書見古人行事不謂今日親覩/於公何分義情深妻子意淺捐棄家室求贖友朋)¶
　　(而至是乎我見公妻來思公道義乃心勤佇願見/顔色吾今初到無物助公且於庫中假官絹四百)¶
　　(匹濟公此用待友人到後吾方徐為填還保安喜/取其絹令蠻中通信者持徃向二百日而仲翔至)¶
　　(姚州形狀憔悴殆非人也方與保安相識語相泣/也安居曽事郭尚書則為仲翔洗沐賜衣装引與)¶
　　(同坐宴樂之安居重保安行事甚寵之於是令仲/翔攝治下尉仲翔久於蠻中知其款曲使人於蠻)¶
　　(洞市女口十人皆有姿色既至因辭安居歸北且/以蠻口贈之安居不受曰吾非市井之人豈待報)¶
　　(耶欽吳生分義故因人成事耳公有親老在北且/充甘脆之資仲翔謝曰鄙身得還公之恩也微命)¶
<pb:KR2k0052_WYG_045-54b>¶
　　(得全公之賜也翔雖瞑目敢㤀大造但此蠻口固/為公求來公今見辭翔以死請安居難違乃見其)¶
　　(小女曰公既頻繁有言不敢違公雅意此女最小/常所鍾愛今為此女受公一小口耳因辭其九人)¶
　　(而保安亦為安居厚遇大獲資糧而去仲翔到家/辭親十五年矣却至京以功授蔚州錄事參軍則)¶
　　(迎親到官兩歲又以優授代州户曹參軍秩滿内/憂葬畢因行服幕次乃曰吾賴吳公見贖故能拜)¶
　　(職養親今親殁服除可以行吾志矣乃行求保安/而保安自方義尉選授眉州彭山丞仲翔遂至蜀)¶
　　(訪之保安秩滿不能歸與其妻皆卒於彼權窆寺/内仲翔聞之哭甚哀因制縗麻環絰加杖自蜀郡)¶
　　(徒跣哭不絶/節皆墨記之)　　　　　　　(酹畢乃出其骨每/第盛於練囊又出)¶
　　(其妻骨亦墨記貯於竹籠而徒跣親負之行數千/里至魏郡保安有一子仲翔愛之如弟盡以家財)¶
<pb:KR2k0052_WYG_045-55a>¶
　　(二十萬厚葬保安仍刻石頌美親廬墓側行服三/年既而為嵐州長史又加朝散大夫攜保安子之)¶
　　(官為娶妻恩養甚至仲翔德保安不已天寳十二/載詣闕讓朱紱及官於保安之子以報時人甚高)¶
　　(之初仲翔之没也賜蠻酋為奴其主愛之飲食與/之等經歲仲翔思北因逃歸追而得之轉賣與南)¶
　　(洞洞主嚴惡得仲翔苦役之鞭笞甚至仲翔棄而/走又被逐得更賣南洞中其洞號菩薩蠻仲翔居)¶
　　(中經歲困厄復走蠻又追得之復賣他洞洞主得/翔怒曰奴好走難禁止耶乃取兩板各長數尺命)¶
　　(仲翔立於板以釘自足背釘之釘達於木每役使/常帯二木行夜則納地檻中親自鏁閉仲翔二足)¶
　　(經數年瘡方愈木鏁地檻如此七年仲翔初不堪/其憂保安之使人徃贖也初得仲翔之首主展轉)¶
　　(為取之故仲/翔得歸焉)¶
<pb:KR2k0052_WYG_045-55b>¶
　　(屠鸞雲南洱海人正德中知蘆山縣縣境與天全/六番土官高繼恩楊世仁地相接二氏凶暴虐下)¶
　　(害及蘆山縣縣民嘉柑好李以帕繫樹杪無敢動/者士軍種縣田顆粒入天全而縣民為納税鸞為)¶
　　(不平乃教縣民學弓矢民番奮怒人百其勇擒高/氏用事豪僕係縣獄高氏聚衆刼獄鸞令其子追)¶
　　(捕其子死焉彼此交惡搆兵高楊合并攻蘆山赤/地百里雞犬皆空奏聞於朝命遊擊将軍曹玉征)¶
　　(之未下有司以間諜謀之先期楊氏擒高繼恩送/獄厥後高氏擒楊世仁亦送獄皆伏斧碪焉自是)¶
　　(土官不敢犯蘆山/皆屠鸞為之先也)¶
　　(名山之普惠大師本嶺表來流寓䝉山按碑西漢/僧理真俗姓吳氏修活民之行種茶䝉頂殁化石)¶
　　(為像其徒奉之號甘露大師水旱疾疫禱必應宋/淳熙十三年邑進士喻大中奏師功德及民孝宗)¶
<pb:KR2k0052_WYG_045-56a>¶
　　(封甘露普惠妙濟大師遂有智炬院歲四月二十/四日以隱化日咸集寺薦香宋元各有碑記以茶)¶
　　(利由之興焉夫啜茶西漢前其名未見民未始利/之也浮屠自東漢入中國初猶禁民不得學賀如)¶
　　(晦記稱西漢吳姓則華人也時安得華人為僧乎/考之張大用記本圖經稱後漢有高僧攜茶種䝉)¶
　　(山茶為天下利益然復為投茶化石其徒負以鑿/像為堂奉之又稱梓潼神君附鸞碑記正其為後)¶
　　(漢人名理真然則西漢之稱豈欲/古其人大用之記豈欲神其跡耶)¶
　　(晉桓温伐蜀參軍戰没衆懼欲退鼓/吏乃誤鳴進鼓蜀衆大潰李勢遂降)¶
　　(蜀孟昶末年婦女競為高髻號朝天/髻未幾昶入朝於宋至今蜀中效之)¶
　　(東坡仁宗朝登進士科復應制科擢居異等英宗/朝判鳯翔欲以唐故事召入翰林宰相限以近例)¶
<pb:KR2k0052_WYG_045-56b>¶
　　(且欲召試祕閣上曰未知其能否故試之如軾豈/不能耶宰相猶難之及試又入優等遂直史館神)¶
　　(宗朝以議新法不合補外李定之徒媒孽其詩文/有訕上語詔下獄欲寘之死上猶庇之得出方在)¶
　　(獄時宰相舉軾詩云根到九泉無曲處世間惟有/蟄龍知此不臣也上曰詩人之詞安可如此推求)¶
　　(時相語塞上一日與近臣論人才因曰軾方古人/孰比近臣曰頗似李白上曰不然白有軾之才無)¶
　　(軾之學累有意復用而言者力阻之一日忽出手/扎曰蘇軾黜居思咎閲歲滋深人才實難不忍終)¶
　　(棄因量移臨汝哲宗朝起知登州召為南宮舍人/不數月遷西掖遂登翰苑紹聖後熙豐諸臣當國)¶
　　(元祐諸臣例遷謫崇觀京卞用事拘以黨籍禁其/文辭墨迹而毁之政和間忽弛其禁求軾墨迹甚)¶
　　(鋭人莫知其由或傳徽宗親臨寳籙宮醮筵其主/醮道流拜章伏地久之方起上詰其故答曰適至)¶
<pb:KR2k0052_WYG_045-57a>¶
　　(上帝所值奎宿奏事良久方畢始能達其章也上/歎訝久之問曰奎宿何神為之所奏何事對曰所)¶
　　(奏事不可知為此宿者即本朝蘇軾也上大驚不/惟弛其禁且欲玩其詞翰一時士大夫遂從風而)¶
　　(靡/)¶
　　(孝宗留心經術無所不渉奏對官被顧問者多致/失措有㠪過者蜀人上殿孝宗驟問曰李融字若)¶
　　(川謂何過即對曰天地之氣融而為川結而為山/李融之字若川如元結之字次山也上大喜遂詔)¶
　　(改官密/院編修)¶
　　(蘇子瞻泛愛天下士無賢不肖歡如也嘗言自上/可以陪玉皇大帝下可以陪卑田院乞兒子由晦)¶
　　(黙少許可嘗戒子瞻擇交子瞻曰吾眼前見天下/無一個不好人此乃一病子由監筠州酒税子瞻)¶
<pb:KR2k0052_WYG_045-57b>¶
　　(嘗就見之子由戒以口舌之禍乃餞/之郊外不交一談惟指口以示之)¶
　　(何隨目不視色口不語利著譚言十篇論道德仁/讓嘗有屠牽豬過隨門豬索㫁失之强認溷中隨)¶
　　(便牽與之家養竹園人盜其筍隨行遇見之/恐盜者覺怖走竹中傷手足挈履歩而歸)¶
　　(揚子雲撰法言蜀富人齎錢十萬願載一名子雲/不聽以富人無義正如圏中之鹿欄中之牛豈可)¶
　　(妄/載)¶
　　(東漢光武召諸郡計吏問其風土及前後守令能/否蜀郡計掾樊顯進曰漁陽太守張堪昔在蜀漢)¶
　　(仁以惠下威能討姦公孫述破時珍寳山積捲握/之物足富十世而堪去職之日乗折轅車布被囊)¶
　　(而/已)¶
<pb:KR2k0052_WYG_045-58a>¶
　　(諸葛亮出祁山隴西南安二郡應時降圍天水拔/漢城擄姜維驅士女數千人還人皆賀亮亮愍然)¶
　　(有蹙容謝曰普天之下莫非漢民國家威力未舉/使百姓困於虎狼一夫有死皆亮之罪以此相賀)¶
　　(能不/為愧)¶
　　(魏軍至費禕率衆徃禦之光祿大夫來敏與禕别/求共圍碁於時羽檄交馳人馬擐甲嚴駕已訖禕)¶
　　(與敏對戲色無厭倦敏曰向聊觀試君/耳君信可人必能辦賊禕行賊遂退)¶
　　(蒋琬為尚書令時新喪元帥逺近危悚琬出類拔/萃處羣僚之右既無戚容又無喜色神宇舉止有)¶
　　(如平日由是/而衆望漸服)¶
　　(張霸為㑹稽太守舉賢士勸教講授一郡慕化但/聞誦讀聲埜無遺寇時人語曰城上烏鳴哺父母)¶
<pb:KR2k0052_WYG_045-58b>¶
　　(府中諸吏/皆孝友)¶
　　(蜀人王長文天資聰警高暢敏識治五經博綜羣/籍著無名子十二篇依則論語又著通經四篇亦)¶
　　(有卦名擬易元以為春秋三傳經不同乃據經摭/傳者春秋三傳十二篇又撰禮記除煩舉要凡十)¶
　　(篇皆行於時長文聞益州亂以通經筮得老蠶緣/枯桑之卦嘆曰桑無葉蠶已卒也吾蜀人殄於是)¶
　　(矣拜蜀郡太/守暴疾卒)¶
　　(魏帝殿前大鐘不扣自鳴人皆異之以問茂先茂/先曰此蜀郡銅山崩故鐘鳴應之耳尋蜀郡上其)¶
　　(事如茂/先言)¶
　　(熙寧初吳仲庶知成都一日文明廳前大槐枝葉/皆出烟色青白如焚香至暮方止木如故歴訪儒)¶
<pb:KR2k0052_WYG_045-59a>¶
　　(士莫知其説惟楊損之云隂符經謂火生於木禍/發必克疑有将士作亂而不成者月餘果有告戍)¶
　　(卒謀亂/者皆獲)¶
　　(文潞公知益州喜遊宴嘗宴鈐轄舍夜久不罷從/卒輒折馬廐為薪不可禁軍校白之坐客股栗公)¶
　　(曰天實寒可折與之飲宴/自若卒氣沮無以為變)¶
　　(楚王遣使聘陸通妻從市來曰先生少而為義豈/老而違之哉門外車跡何深也於是夫負釡甑妻)¶
　　(戴絍器遊諸名山食桂櫨/實黄菁子隱蜀峩眉山)¶
　　(君平卜筮於成都市人有邪惡非正之問則依蓍/龜為言利害與人子言則依於孝與人弟言則依)¶
　　(於順與人臣言則依於忠各因勢導之以善裁日/閲數人得百錢足自養則閉肆下簾而受老子傳)¶
<pb:KR2k0052_WYG_045-59b>¶
　　(覽無不通依老子莊周之旨著書十餘萬言揚雄/少時從遊學已而仕京師顯名數為朝廷在位賢)¶
　　(者稱君平德杜陸李疆素善雄久之為益牧喜謂/雄曰吾真得嚴君平矣雄曰君備禮以待之彼人)¶
　　(可見而不可得詘也疆心以為不然及至蜀致禮/相見卒不敢言以為從事乃嘆曰揚子雲誠知人)¶
　　(廣漢陽翁偉能聽鳥獸之音乗蹇馬之野田間有/放馬者相去數里鳴聲相聞翁偉謂其御曰彼放)¶
　　(馬目眇其御曰何以知之曰罵此轅中蹇馬蹇/馬亦罵之曰眇馬御者不信徃視之馬目果眇)¶
　　(楊宣為河内太守行縣有羣鵲鳴桑樹上宣曰前/有覆車粟此鵲相隨欲徃食行數里果有覆車粟)¶
　　(蜀張南本與孫位並學畵水皆得其法南本以為/同能不如獨勝去而畵火獨得其妙嘗畵辟支佛)¶
　　(於火中結跏趺坐烟飛雷掣烈烈有焚林燎原之/勢而佛以定慧力安然不動李薦為偈曰大士坐)¶
<pb:KR2k0052_WYG_045-60a>¶
　　(禪心若水月火周其身熾炎焰烈静觀/無始火本不熱與火相忘何生何滅)¶
　　(張乖崖鎮蜀雅聞孫知微欲一見之終不可致一/日聞在僧舍飲亟捐車騎詣之即投閣遁去乖崖)¶
　　(還朝出劍閣逢一邨童持知微書負一篋迎道左/曰公所喜者畵也今以二圖為獻問知微所在曰)¶
　　(適一山人以書授我信去已逺矣張公益歎其高/後馬知節守成都與知微遊處得其畵甚多馬解)¶
　　(所服金帯贈之即繫苧袍上人見其標韻蕭/散白衣金帶皆以為是孫思邈李太白也)¶
　　(蜀臨邛縣有火井漢室之盛則赫熾桓靈之際火/勢漸微孔明一窺而更盛至景耀元年人以燭投)¶
　　(而滅其年/併於魏)¶
　　(元和之初薛濤好製小詩惜其幅大不欲長賸乃/狹小之蜀中才子以為便後減諸牋亦如是名之)¶
<pb:KR2k0052_WYG_045-60b>¶
　　(曰薛/濤牋)¶
　　(元微之聞薛濤名因奉使見焉微之矜持筆研濤/走筆作四友贊其畧曰磨潤色先生之腹濡藏鋒)¶
　　(都尉之頭引書媒而黯黯/入文圃以休休微之驚服)¶
　　(莫尚書少虛因官西蜀謁南堂静師咨決心要堂/使其向好處提撕適如厠俄聞氣穢以手掩鼻遂)¶
　　(有省即呈以偈曰從來姿韻愛風流幾笑時人向/外求萬别千差無覔處得來原在鼻尖頭南堂答)¶
　　(曰一法纔通萬法周/縱横妙用更何求)¶
　　(天寳間明皇幸蜀姜皎以藩邸舊臣扈駕至綿州/畵角鷹於督郵亭壁甚精妙刺史摹於石豎州堂)¶
　　(後當時鷹隼不敢入城後守又摹之換前碑将載/歸至城南舟壞没於潭乃嘆曰無功矣後人遂名)¶
<pb:KR2k0052_WYG_045-61a>¶
　　(其灘曰/無功)¶
　　(明正統七年寧逺黄誠以刑部侍郎何文淵薦自/温州幕知綿州事一新百廢政聲甚著當造冊増)¶
　　(鄉流民多欲以所佃田起科附籍又有借糧營為/里長者黄謂之曰綿州土狹民貧必為後日之患)¶
　　(乃令以所墾田正過東渡洛水二鄉舊/糧鄉田雖増賦税不加民至今賴之)¶
　　(綿州有院曰水陸瀕溪有石龜鑿制莫稽每夕北/斗見時視之正在其首雖斗柄轉移星影常然)¶
　　(綿州東城北五里為芙蓉上游其水通於靈山麓/有獸潛其中狀如驢不時出遊上下無常或泳水)¶
　　(中或卧沙渚每出必/旱澇見者亦不吉)¶
　　(蝦蟆灘石蟇治北七里舊有石如蟇狀踞灘口張/口向南相傳城中自昔無蚊蠓蓋此石所致𢎞治)¶
<pb:KR2k0052_WYG_045-61b>¶
　　(間知州汪洪改修朱容隁/於此鑿碎其後遂不驗)¶
　　(綿州鯉魚橋仙跡治北八里即涪江匯入芙蓉溪/上游沿岸多民田每夏秋潦水逆流魚隨水上多)¶
　　(食禾稼民甚病之後遇一異人於橋鑿一又一綱/其魚遂集灘下不敢上漁人每於此時捕之得利)¶
　　(數倍今橋圮/魚復為害)¶
　　(龍㑹觀畵板治東六十里有觀曰龍㑹𢎞治間居/人廖天恕焚獻其中以殿瓦疎漏将為天花板數)¶
　　(十覆其上畵工已施膠粉有事去數月不至板集/殿中每静夜聞有聲疑為鼠耗所嚙後工至啓視)¶
　　(之則已畵矣筆跡天成莫/測起落處至今宛然如新)¶
　　(𢎞治甲子綿州副使白翺自知處州丁内艱歸新/置居第始築廳基寘巨甕畜金魚在側值雷雨交)¶
<pb:KR2k0052_WYG_045-62a>¶
　　(作甫霽有虹垂飲甕中居室炫燿照映比隣見者/驚愕爭趨視之良久起去甕水已竭適叅政郭祥)¶
　　(鵬按治因名/其廳曰垂虹)¶
　　(綿州余貴自知黄州休致歸時𢎞治十年也承兵/荒之後風晨雨夕每聞近郊悲號聲乃傭工十人)¶
　　(每二人舁大筐日收沿河山谷無主遺骸及城壕/漏澤園暴露者無慮數百叢葬所買義冢每遇寒)¶
　　(食中下元於河濱/廣祭歲以為常)¶
　　(正徳辛巳有夫婦以弄猴為衣食者十年矣寓於/嘉州之白塔山主者死葬於塔之左猴日夜號其)¶
　　(婦更招一丏者為夫猴舉手揶揄之婦弄猴使作/伎猴伏地不為鞭之輙奮叫入夜走主者之墓跑)¶
　　(土悲號七/日而死)¶
<pb:KR2k0052_WYG_045-62b>¶
　　(嘉定東十餘里有東觀在羣山中石壁四擁殿有/石函長三丈其上鑿烏獸花草文理纖妙隣於鬼)¶
　　(工緘鏁極固泯然無隙相傳尹喜真人昇天時約/曰函中有符籙慎不可開天厯中清河崔公為守)¶
　　(欲開之道士曰真人遺教啓函者必有禍崔以巨/索繫函鼻拽以數牛半日石函乃開有符籙十軸)¶
　　(耳崔曰向者謂有奇寳今符籙而已令緘鏁如故/崔是夕暴卒既而甦言曰有㝠吏攝吾至一官署)¶
　　(㝠官即故相呂公諲也謂吾開真人石函於法當/削壽祿即泣告呂公曰故人何以為救呂曰法不)¶
　　(可逃吾為足下致二年假職優其祿廪耳吾即拜/謝而甦因問其家死已三日矣本郡白於使具以)¶
　　(事告節制崔寧署攝副使月/給俸錢二十萬二年而卒)¶
　　(嘉州烏尤山釋氏相傳為觀音大士至此見南河/沙岸鬼魅啾啾乃化為鬼王名面然云大士七十)¶
<pb:KR2k0052_WYG_045-63a>¶
　　(二化至此自視其像/大䶋魋陋遂再不化)¶
　　(凌雲寺元時為戰塲多鬼祟至正間僧千峯曽為/獄卒合送囚徒㑹訊千峯曰世亂刑繁多不當罪)¶
　　(吾憐汝釋之我亦從此逝矣遂削髮為僧結庵九/峯山時挾一銅鐘以辟祟謂之幽明鐘倐有一人)¶
　　(走告郡守曰有僧鳴鐘家衆甚不安可為禁之守/像其人不凡乃諾而隂覘之至碧津渡即入水去)¶
　　(守曰此龍王下有龍宮焉因語僧僧既止後數日/又鳴之一夕大風雨掣鐘去至今不敢鳴洪鐘)¶
　　(嘉靖辛丑歲嘉定有儒生呂和者畜一猫為隣竊/後知之訟於官盜者畏罪人言須以牛償猫乃可)¶
　　(釋盜者曰牛賴以耕去此則一家無望矣遂至夜/鍵閉門戸拽牛至寢室并其母妻烈火焚之以身)¶
　　(躍入人物房舍倛燼然儒者實不知也後有商閻/四者以債訟挾儒生於官不察謂此生捶榖數人)¶
<pb:KR2k0052_WYG_045-63b>¶
　　(放火以滅蹟獄成置之重辟衆咸寃之儒生既殁/商得志生子女各一子甚敏慧善讀書後入試見)¶
　　(寃者持之遂昏迷扶出吐血死女亦死商夫婦亦/相繼死永訣時口數數道前事人亡産蕩不異於)¶
　　(寃者豈非/天道哉)¶
　　(嘉定州有黄魯直鐵羅漢頌小序云峩眉山之下/蟇頤津之淵有百鍊鋼鑄成二怖魔開士人物表)¶
　　(儀隨世尺度其中空洞不留一物叩之鏗然應大/應小香塗刀割受供不二沈之水則著底投之火)¶
　　(則熾然水火事息二老相視而笑涪翁曰吳兒鐵/人石心吾不信也二老者真鐵石耳乃為之頌曰)¶
　　(人言怖魔像非金亦非鐵若作世金鐵開士亦不/現禪坐應念徃一鉢千家供順佛遺勅故不宣示)¶
　　(神通有為中無為火聚開蓮花無為中有為廿露/破諸熱魔子自怖畏我無怖畏想或欲坯鎔之為)¶
<pb:KR2k0052_WYG_045-64a>¶
　　(已富貴梯賴世主慈觀虎兎失爪角或得埜狐書/有字不可讀狐涎着其心字義皆炳然却來觀六)¶
　　(經全是顛倒想今世/青雲士慎莫作此解)¶
　　(郫縣張愈遊蓬萊廟留詩云玉帶樓前鎖碧霞經/年培養牡丹芽不妨野鹿踰牆入銜出宮中第一)¶
　　(花又金玉霞臺插碧空笙歌迭響入天風當時國/色并春色盡在君王顧盼中夜夢童子謂曰吾蓬)¶
　　(萊第一宮太真也遂引愈至一洞口見衆/僊排列以待云感子詩妙絶増壽一紀)¶
　　(郫人得巨蛇於南郭渠長八九尺許刳剔臟腹盤/串置火上焙之越數日其數歲子忽皮膚腫裂痛)¶
　　(楚萬狀蛇謂之曰汝無狀剔我而焚之今汝兒亦/知此苦否其人驚乃取蛇拔去竹剗以水洗沃焚)¶
　　(香祈謝送之故處久之蛇復蜿/蜒而去兒亦平愈見古今集記)¶
<pb:KR2k0052_WYG_045-64b>¶
　　(潼川周野雲以琴遇知當路淳祐間甫二十謁余/制置玠於蜀嘗留某寺因縱歩林間聞叢宻中戲)¶
　　(笑聲即之則五六童子席地而奕野雲揖之童子/但頷之而已野雲意貴宦子弟心稍不平但素好)¶
　　(奕遂蹲而觀之須臾一童子擕尊俎至野雲渴意/可及已因問諸郎君何處童子不答舉尊酬酢談)¶
　　(笑自如若傍無人者野雲怒起一童子目之曰我/輩此樂不減橘中之老君謂何如捧盞目之童子)¶
　　(酌酒令飲野雲揺首一童子捧俎令取菓野雲亦/不顧而去一童子曰彼安能忘情隄上金絲也又)¶
　　(一童子曰此人心事亦好但易怒耳一童子曰二/十年後須當憶我野雲歸以語僧怪之偕徃舊處)¶
　　(見菓核狼籍而已僧曰是仙童也野雲大恨無緣/既而某太守妻之以女名垂楊始悟隄上金絲之)¶
　　(説後追憶仙童力意𤣥門/遊青城山或傳亦得道云)¶
<pb:KR2k0052_WYG_045-65a>¶
　　(李青霞眉州人襁褓失明歲荒父母不能存棄之/江流至青神漁人夫婦無子者得之曰盲兒也姑)¶
　　(養之十餘歲為人傭磨有瞽史挾琵琶説徃事者/攜之去教以所習雅善其藝至綿州多游士大夫)¶
　　(之門一日在高翰林舍適有道士與高公論丹法/李忽躍然擊碎琵琶而求為徒道士壯而許之遊)¶
　　(諸名山将十載不知所授受還綿稱曰青霞道人/高公叩之已有所悟矣然徃徃以術掩其妙出入)¶
　　(於真偽之間令人疑信不定杯酒戲丸垢膩投盆/盎得美鮮治羮充坐饌又善為鶴舞躍起二三尺)¶
　　(墜地無聲又道人隱衷洩未來諧謔巧發奇中嘉/靖己亥還眉弟妹在傭伍訪而嫁娶之數載復歸)¶
　　(綿卒於竇圌山葬訖世廟忽有旨求李青霞所司/踪跡無影指墓以復又數年州别駕尹姓者江西)¶
　　(人方莅任齋宿城隍祠問焚獻道士曰爾名曽天/成乎道士戄然曰小道名何容上達曰吾來時有)¶
<pb:KR2k0052_WYG_045-65b>¶
　　(李青霞道人居吾郡士大夫皆尊敬之行時謂余/必選眉州此吾鄉也城隍祠道士曽天成曽侍我)¶
　　(為徒今尚在為我寄聲天成駭然曰李師葬綿吾/等俱徃視其墓何由復居貴鄉州人始知青霞不)¶
　　(死而肅皇帝以神㑹/綿墓其尸解處也)¶
　　(李令伯陳情之後劉終服闋再徵乃至司空張華/常問之曰安樂公何如人密曰可次齊桓華問其)¶
　　(故曰齊桓得管仲而霸用豎刀而亂安樂公得諸/葛而抗魏任黄皓而喪國其成敗一也次問孔明)¶
　　(言教何碎密曰舜禹臯陶相與言皆聖人也故典/謨可簡諸葛公與凡人言不得不碎華服其論由)¶
　　(温令召入遷漢中太守頗懷怨望詔賜餞東堂酒/間賦詩末章云人亦有言有因有緣官中無人不)¶
　　(如歸田明明在上斯語豈然武/帝見而忿之奏免官卒於家)¶
<pb:KR2k0052_WYG_045-66a>¶
　　(中江王隱君孟蜀時人抱道不仕尢工於詩有落/花吟云富貴雨中花昨開今復落無人解花意俱)¶
　　(為貪花錯蓋有感於時事與吳之巽暴貴干天刑/之旨同而意尤含蓄其養可知志在逺引故姓名)¶
　　(不/傳)¶
　　(宋吳之巽大竹人逆曦嘗欲以季春聘士預令就/聘者書行藝年籍貫叱吏曰此何時耶因作詩曰)¶
　　(困窮何用怕鬼笑暴貴不免干天刑卒不為撓賊/平始應聘有司以考禮正刑一德以尊天子為問)¶
　　(巽拊髀曰吾氣昌矣/援筆成文遂冠多士)¶
　　(偽蜀王宗信鎮鳯州有角觝人蘇鐸者委之巡警/嘗與宗信左右孫延膺不協宗信因暇日登樓望)¶
　　(見蘇鐸錦袍束帶似逺行人之狀宗信訝之鐸本/岐人也延膺因譛曰蘇鐸雖受公蓄養其如包藏)¶
<pb:KR2k0052_WYG_045-66b>¶
　　(禍心久欲逃去宗信大怒立命擒至先㫁舌臠/然後斬之及延膺作逆其被法之狀一如鐸焉)¶
　　(蜀拔山軍帥李夢棋經敵擒歸岐陽老母悲泣因/瞽雙目夢棋在岐陽䖍祈至切願見慈母三載方)¶
　　(還夢棋刺血點母眼即時如/故乃知孝道感通甚昭然耳)¶
　　(蜀孟熙販果實養母承顔順旨昏定晨省出告返/面不憚苦辛父嘗云我雖貧養得一曽參及父亡)¶
　　(絶水漿哀號幾至滅性布苫於地寢處其上三年/不食鹽酪逺近嘆服因見鼠掘地得黄金數千兩)¶
　　(自此巨/富焉)¶
　　(宋蘇洵嘗於天聖中至玉局觀無碍子肆中見一/畵像筆法清奇云乃張仙也無子者禱之輙應洵)¶
　　(尚無子因解玉環易之每旦露香以/告乃得軾又得轍性嗜書皆成大儒)¶
<pb:KR2k0052_WYG_045-67a>¶
　　(宋成都人宋固為縣之文學鄉耆長有病者因卧/境上時大觀四年朝廷方行安濟法若有病者則)¶
　　(里正當任責固憚於聞官誘令過雙流牛飲橋覺/病者懷中有所挾搜之得銀十餘兩乃取之而推)¶
　　(墮其人橋下戒其徒勿得言居無何復至前處失/脚墮水中死其屍出下流五十里外沙磧中與病)¶
　　(者屍合若相/持抱者然)¶
　　(綿竹楊淮有五不居士傳其詞曰居士述孔業際/昭代性顓介不能折節獧競與物若巽怯心實難)¶
　　(撓㑹竊賢科以文學遊西京乃周秦漢隋唐之墟/未央阿房華清含元諸遺址皆在焉因慨憶五陵)¶
　　(豪富莫之踪跡嘆曰矧如予者何補於聖世抑奚/用逐逐哉未三年拜秩成均緣親老遂歸其家圖)¶
　　(書外杖頭不满百錢去郭十里許有别業遂請耕/稼每有酒輙便孤酌素心時至不恡情酣酩性喜)¶
<pb:KR2k0052_WYG_045-67b>¶
　　(涉獵書史雖蓑笠耕灌中未嘗去手不求甚解每/喜怒憂樂倦懶狂號則几乎章什以發暢幽興付)¶
　　(託已志客來訪既去人問客居士作何狀客曰不/近名不征利不詭時好不較横逆不以財累子孫)¶
　　(人也居士聞之曰肖我因號五不居士或曰陶靖/節自號五柳王無功自號五斗居士乃號五不奚)¶
　　(取於五居士曰五中數也於歲為夏於月為望於/日為午歲終則冬月終則晦日終則昏盈數也數)¶
　　(盈則虧夫君子不居焉昔朝歌向子平讀易至損/益卦嘆曰吾已知富不如貧貴不如賤但未知死)¶
　　(何如生耳因隱居不仕浪遊五岳名山意者亦在/於斯居士不知何里人其姓字亦不詳或曰生於)¶
　　(龍角山中云贊曰性弗投時俗靡易志衆喜榮富/彼獨違遇酒過三斗笑躍并至雅好比興不揆蟲)¶
　　(技無豐饒象有恬閒氣人曰無福必曰却是乃若/事靡巨細莫違親志五典四維未敢叛去毁譽旁)¶
<pb:KR2k0052_WYG_045-68a>¶
　　(午而若唾涕擬其人殆/狷介狐立而不流者乎)¶
　　(龍安府近昭劍地方山裂内有石粉如麫民取以/為食單食之則病和麫則飽事在萬厯三十二年)¶
　　(考别志曰山産麫民有饑存心錄載武后時/武威郡石化為麫貧者取以食即此類也)¶
　　(大足化龍橋相傳溪中有珠浮水上邑/人聶姓得而吞之遂化龍去因以為名)¶
　　(范禹偁彭州九隴人也父處衙吏禹偁少拓落隨/母改適張氏因冒姓張名諤有道士謂之曰子骨)¶
　　(法異常若讀書他日必大貴遂入丹景山從師苦/學天成中登第始復姓上郡守啓曰昔年上第誤)¶
　　(標張祿之名今日故園復作范睢之裔知祥以為/濛陽令召入侍太子昶嗣位累遷翰林學士凡三)¶
　　(知貢舉後從昶/歸朝授鴻臚卿)¶
<pb:KR2k0052_WYG_045-68b>¶
　　(郭祥正母夢李太白而生祥正少有詩/名梅堯臣曰天才如此真白後身也)¶
　　(東坡云舊聞老蚌生明珠未省老兎生於菟坡弟/子由己卯生坡號之曰卯君生子名虎兒故云)¶
　　(張延賞妻苗氏有精鍳特選京兆韋臯為壻臯不/拘小節延賞悔之漸見輕怠臯遂辭東遊妻贈物)¶
　　(七䭾臯每之一驛則附一馱以還行經七驛所還/都盡延賞莫之測後持節西川代延賞苖曰必韋)¶
　　(郎也延賞笑曰同姓名者何限來早方知不誤臯/鎮蜀與客宴郡西亭方就食忽暴風雨虹蜺自空)¶
　　(垂首於筵吸其酒且盡首似驢臯惡之遂罷宴豆/盧順在坐白曰祥符也虹蜺天使降於邪則戾降)¶
　　(於正則祥公正人也/後旬餘拜中書令)¶
　　(宋朱保衡營丘人咸平中為東鄉主簿王均及其/黨寇東鄉縣令棄城走保衡堅守城陷遇害子咸)¶
<pb:KR2k0052_WYG_045-69a>¶
　　(熙年十三被獲聞官軍至開州變姓名奔之見主/帥曰某東鄉主簿子也不幸父死於賊老母在青)¶
　　(州乞帯出境帥憐之俾騎以從事聞授濠州/定逺主簿蘇舜欽為保衡誌墓嘆其忠節)¶
　　(趙抃為益州轉運使再知成都窮城小/邑行部無不至常入雅訪隱士王潛)¶
　　(文同梓潼人以學名世操韻高潔常入雅為/王潛書濯纓亭又黄庭堅亦常訪張誾於雅)¶
　　(岳池縣教諭程公諱濟陜西朝邑人洪武間以明/經為四川岳池縣儒學教諭公有法術岳池去朝)¶
　　(邑數千里寢食俱在朝邑而日治岳池學事不廢/革除間上書言某月某日西北方兵起朝廷以為)¶
　　(非所宜言繫至京召入将殺之公叩頭曰陛下幸/囚臣至期而無兵臣死未晚也遂繫公獄已而兵)¶
　　(果起乃赦出公更以為軍師護諸将與靖難兵先/鋒戰於徐州大㨗㑹曹國公師退文皇至江上公)¶
<pb:KR2k0052_WYG_045-69b>¶
　　(逃去不知所終初徐州㨗時諸将樹碑載戰功及/統軍者姓名公忽夜徃祭碑人莫測其故後文皇)¶
　　(過徐州望見碑問知之大怒趣左右碎碑方一再/椎命止勿撃錄其碑文遂按碑族誅諸将無得脱)¶
　　(者公姓名正在擊處遂/免徃日之祭蓋禳之也)¶
　　(丹崖劉公以奇童背負入試時亷憲某公出一對/云雲月梯兒萬丈高在人平步公即對云綱常擔)¶
　　(子千斤重須我著肩後公任御史因武廟南巡具/疏極諫瀕九死而不回非身肩綱常擔子者能之)¶
　　(邪其英風/童穉時矣)　　　　(於/)¶
　　(唐丞相馬值罷安南都護與時宰不通又遷黔南/殊不得意維舟峽中古寺寺前長隄隄畔林木夜)¶
　　(月甚明見一白衣緩步隄上吟曰截竹為筒作笛/吹鳯凰池上鳯凰飛勞君更向黔南去即是陶鈞)¶
<pb:KR2k0052_WYG_045-70a>¶
　　(萬類時吟者數四遣人邀問即已失之矣後/自黔江入為大理卿遷刑部侍郎判鹽遂相)¶
　　(太和四年尚書劉遵古節度東蜀先是蜀人有富/蓄羣書劉既至嘗假其數百篇然未盡詳閲明年)¶
　　(夏涪江大汎突入壁壘潰里中廬舍歴數日水勢/始平劉之圖書器玩盡為瀑水濡汚劉始舍列於)¶
　　(庭以曝之後數日於羣書中得周易義一軸筆勢/奇妙字體稍古蓋非近代書也卷末題云上元年)¶
　　(三月十一日因讀周易著此正義從此易號十二/三歲至一人八千口當有大水漂溺因得舒轉曬)¶
　　(曝衡陽道士李德初劉閲其題嘆且久召賓掾視/之所謂歲至一人八千口者大和字也自上元至)¶
　　(太和凡更號十有三矣與其記/果相契然不知李德初何人耳)¶
　　(趙逵生於南渡之後性聰明身矮而麻尚質朴好/讀書年八歲隨父自内江徙之資中盤石縣北街)¶
<pb:KR2k0052_WYG_045-70b>¶
　　(居住夏月夜涼常遶街吹笛為戲是年時疫甚行/一日逵吹笛至北街茶肆老嫗與逵言近有五人)¶
　　(來店喫茶見吹笛過各迴避自後疫遂止人疑即/五瘟使者又一秀士貎類炳靈公入茶店囑老婦)¶
　　(云趙逵有濟貧之心必獲善果言訖忽不見後日/逵到店老婦具述此言逵聞徑赴廟謝空中云來)¶
　　(年轉對大廷必魁天下三年/後當入相後為嶽府尚書)¶
　　(蔡魯公帥成都一日於藥市中遇一婦人多髪如/畵者毛女語蔡云三十年後相見言訖不知所在)¶
　　(蔡後以太師魯國公致仕居京師一日在相國寺/資聖閣下納涼一邨人自外入直至蔡前云毛女)¶
　　(有書蔡接書其人忽不見啓封大書東明二字蔡/不曉其意後貶長沙死於東明寺因就葬焉呂辨)¶
　　(者蔡門人蔡罷珠履盡散獨呂送至長沙呂乗間/問蔡云公高明逺識洞鑒古今知國家之事必至)¶
<pb:KR2k0052_WYG_045-71a>¶
　　(於斯乎答云非不知也/特謂老身可以幸免)¶
　　(楊鼎夫成都人嘗遊青城過皁江溺而又出有老/人以杖接引且笑曰元是鹽裡人旋失老人所在)¶
　　(因作詩紀之曰青城山峭江水寒欲渡當時值急/湍一棹狂風吹逺岸舟逢怪石碎前灣手板弱杖)¶
　　(倉皇處命在洪濤頃刻間今日深恩無以報令人/羞説雀銜環至成都與知己言竟莫曉鹽裡之義)¶
　　(後判鹽鐵院感野人疾/暴亡以鹽裹其屍歸)¶
　　(虞文靖公集在翰林一夕夢兩朱衣引至一官府/見一人服王者服乃孔子也公跪於陛孔子謂曰)¶
　　(汝集善為之公退至殿陛一跌而寤公恐遺亡口/誦所言俄而聞叩門甚急亟起乃王詔議事二使)¶
　　(以上廐馬翼公至承天殿朝臣及諸學士俱集王/曰上晏駕上都某欲竊神器偽使者齎詔且至卿)¶
<pb:KR2k0052_WYG_045-71b>¶
　　(等在廷曷以處之衆無語公黙省夢中語乃進曰/殿下為中令監國宜即大位於是定計諭中外初)¶
　　(國璽在上都乃蠟為天子印章頒詔先遣使守古/北口候偽使者殺之焚其書此臨大事決大疑聖)¶
　　(人假夢以堅/公之志耳)¶
　　(翰林院侍講葉桂章為士時妻彭氏取絲繭黄白/混入釡中忽成微赤色異之乃易以水獨用純白)¶
　　(繭取之絲色愈鮮赤白相間不/紊如文錦人已卜葉桂章之兆)¶
　　(則天朝太僕卿來俊臣之彊盛朝官側目上林令/侯敏偏事之其妻董氏諫止之曰俊臣國賊也勢)¶
　　(不久一朝事壞奸黨先遭君可敬而逺之敏稍稍/引退俊臣怒出為涪州武隆令敏欲棄官歸董氏)¶
　　(曰速去莫求住遂行至州投刺叅州将錯題一張/紙州将展看尾後有字大怒曰修名不了何以為)¶
<pb:KR2k0052_WYG_045-72a>¶
　　(縣令不放上敏憂悶不已董氏曰但住莫求去停/五十日忠州賊破武隆殺縣令畧家口並盡敏以)¶
　　(不許上獲全後俊臣誅逐/其黨流嶺南又獲免焉)¶
　　(謝石潤夫成都人宣和間至京師以拆字言人禍/福求相者但隨意書一字即就其字離拆而言無)¶
　　(不奇中者名聞九重上皇因書一朝字令中貴人/持徃試之石見字即端視中貴人曰此非觀察所)¶
　　(書也然謝石賤術據字而言今日遭遇即因此字/黥配逺行亦此字也但未敢遽言之耳中貴人愕)¶
　　(然且謂之曰但有所據盡言無懼也石以手加額/曰朝字離之謂十月十日字非此月此日所生之)¶
　　(天人當誰書也一座盡驚中貴馳奏翊日召至後/苑令左右及宮嬪書字示之皆據字論説禍福俱)¶
　　(有精理錫賚甚厚并與補承信郎緣此四方求相/者其門如市有朝士其室懷姙過月手書一也字)¶
<pb:KR2k0052_WYG_045-72b>¶
　　(令其夫持問石是日坐客甚衆石詳視字謂朝士/曰此閣中所書否曰何以言之石曰謂語助者焉)¶
　　(哉乎也固知是公内助所書尊閣盛年三十一否/曰是也以也字上為三十下為一字也然無官寄)¶
　　(此常力謀遷動而不可得否曰正以此為撓耳蓋/也字着水則為池有馬則為馳今池運則無水陸)¶
　　(馳則無馬是安可動也又尊閣父母兄弟近身親/人當皆一無存者以也字着人則是他字今獨見)¶
　　(也字而不見人故也又尊閣其家物産亦當蕩盡/否以也着土則為地字今又不見土也二者俱是)¶
　　(否曰誠如所言也朝士即謂之曰此皆非所問者/但賤室以懷姙過月方竊憂之所以問耳石曰是)¶
　　(必十三個月也以也字中有十字並兩傍二豎下/一畫為十三也石熟視朝士曰有一事似涉奇怪)¶
　　(固欲不言則吾官所問正決此事可盡言否朝士/因請其説石曰也字着虫為虵字今尊閣所姙殆)¶
<pb:KR2k0052_WYG_045-73a>¶
　　(虵妖也然不見蠱蠱則不能為害謝石亦有薄術/可為吾官以藥下驗之無苦也朝士大異其説固)¶
　　(請至家以藥投之果百數小/虵而體無恙都人益共神之)¶
　　(徃時川蜀俗喜行毒而成都故事歲以天中重陽/時聞大慈寺多聚人物出百貨其間號為藥市者)¶
　　(於是有於牕隙間呼貨藥一聲人識其意亟投以/千錢乃從牕隙間度藥一粒號解毒丸故一粒可)¶
　　(救一人命夫迹既叵測故時多疑出神仙政和間/祐陵以仁經惠天下嘗即上清寳籙宮之前新作)¶
　　(兩亭左曰仁濟給藥治疾苦右曰輔正主符水除/邪鬼因遂詔海内凡藥之治病彰彰有聲者悉索)¶
　　(其方書上之於是成都守臣監司奏命相與窮其/狀乃始得售解毒丹家蓋世世懼行毒者讐害故)¶
　　(匿其迹非有所謂神仙也既據方修治得其全即/并藥奏御事下殿中省上曰朕自弛天子所服御)¶
<pb:KR2k0052_WYG_045-73b>¶
　　(以濟元元母煩有司也由是殿中省羣醫師騐其/方則王氏博濟方中之保靈丹方爾當是時尤子)¶
　　(行適領殿中監事故獨得其詳吾落南來用是/藥嘗救兩人非葫蔓草毒得不死蓋不可不書)¶
　　(花蘂夫人蜀王建妾也後號小徐妃者大徐妃生/王衍而小徐妃其女弟在王衍時二徐坐游燕汚)¶
　　(亂亡其國莊宗平蜀後二徐隨王衍歸中國半塗/遭害焉及孟氏再有蜀傳至昶則又有一花蘂夫)¶
　　(人作宮詞者是也國朝降下西蜀而花蘂夫人又/隨昶歸中國昶至且十日則召花蘂夫人入宮中)¶
　　(而昶遂死昌陵後亦惑之嘗造毒屢為患不能遂/太宗在晋邸時數諫昌陵而未克去一日從上獵)¶
　　(苑中花蘂夫人在側晋邸方調弓矢引滿擬走獸/忽回射花蘂夫人一箭而死始所傳多偽不知蜀)¶
　　(有兩花蘂夫人皆/亡國且殺其身)¶
<pb:KR2k0052_WYG_045-74a>¶
　　(漢扶嘉生一女幽居一日遊於溪畔恍惚有娠年/餘産一物無手足眼目形像嘉怒劈為九段投之)¶
　　(溪中須臾化為九龍嘉異之示雲安人不得於溪/中取魚嘉臨終有記云三牛對馬嶺不出貴人出)¶
　　(鹽井没後其女示以井脈處所掘開遂得鹽井時/民共立嘉為井主至今為雲安井神封為昭利廣)¶
　　(濟王又封九龍為龍/王今為九井之神)¶
　　(杭州郎仁寳瑛所著七修類稿載餘姚楊安世撫/論天下山川之奇云平生所見峯巒岩洞無出於)¶
　　(四川雅州去州數十里石壁一帶上有筆峯長短/數千下有深岩懸石數百皆五彩錦川文石青白)¶
　　(紅葉燦爛奪目至此而精神為之恍惚也州守從/字州判凌眼常刻唐人詩補天餘彩石縮地入青)¶
　　(山之句/於岩壁)¶
<pb:KR2k0052_WYG_045-74b>¶
　　(老人邨在灌縣西七十里岷山之南青城山之西/北中有平阜一徑如秦人之桃源昔人避難其中)¶
　　(多享年壽故名或謂潛夫張不羣因入山採藥浹/旬不返見一老叟致敬而問之曰吾族本丞相范)¶
　　(賢之裔范知李雄之祚不永挈吾輩居此為終焉/之計蘇子瞻云蜀青城山老人邨有五世孫者道)¶
　　(極險逺生不識鹽醢而溪中多枸杞根盤如龍蛇/飲其水故壽圖經云即老澤也又按夷堅丙志云)¶
　　(青城老澤東坡集中所載不食鹽醢年過百歲者/蓋此也平時無人至其處闗壽卿與同志七八人)¶
　　(作意徃遊未到二十里日勢薄晚鳥鳴猿悲境界/凄厲同行相顧塵埃之念如掃策杖徐進久之山)¶
　　(月稍出花香撲鼻諦視之滿山皆牡丹也幾二更/乃得一民家老人猶未睡見客至欣然延入布葦)¶
　　(席而坐客謝曰中夜為不速之客庖僕尚逺無所/得食願從翁賖一飡明當償值矣翁曰幸不糲食)¶
<pb:KR2k0052_WYG_045-75a>¶
　　(見鄙敢論值乎少頃設麥飯一鉢菜羮一盆當席/間環以椀揖客坐食翁獨據榻正中坐俄然一物)¶
　　(如小兒狀寘於前衆莫敢下箸獨壽卿擘食少許/翁曰吾儲此味六十年規以待老今遇重客不敢)¶
　　(愛而皆不顧何也取而盡食之此松根下人參也/明日導徃傍舍亦皆爭相延饌曰兹地無租税吾)¶
　　(斸山為隴僅可播種以贍伏臘縣吏不到門或經/年無人跡諸賢何為肯臨之留三日始出小凡在)¶
　　(彼所見百人其少者亦龐眉白髪畧無兒曹近/歲道漸通漸能致五味而壽不衰今屬滋茂鄉)¶
　　(黎州風穴山旁有風穴間有/氣出須臾風起號怒如雷)¶
　　(叙州小深山四時常雨霖霪/不止俗呼為大漏天小漏天)¶
　　(大隋者成都古天彭之西嶺名刹昔神照天師演/大宗乗燒蛇於此時有一白蛇纏錫不就爇師曰)¶
<pb:KR2k0052_WYG_045-75b>¶
　　(做這個形骸猶不肯捨乃於七佛樓後卓錫為井/井上立廟名曰白龍居明正統十三年戊辰六月)¶
　　(二十井水忽自湧出須臾大至樓殿震動僧方擊/鼓號鐘以警衆見其勢不可遏遂攀岩緣木奔騰)¶
　　(四走及回視之前後樓殿周環廡宇/悉皆陷没惟溷厠在山側不預泯焉)¶
　　(由灌陽軍遡牛溪而行百里溪益逺而山益峻及/其源窮山峙地境幽絶人跡罕到邑士王逍等世)¶
　　(居之一日有僧至其地乞食食訖假寐於磨山齁/齁有聲王出見龍蟠睡訝之既而求一袈裟地及)¶
　　(展衣覆其處募工匠為巨室遂陷為池木葉入池/即有烏銜而去之時以接骨方遺王氏至今成都)¶
　　(禱雨則必命王氏至潭乞水/則雨隨至名其池曰滋茂)¶
　　(忠州鳴玉溪有花如蓮葉如桂艷膩當時亦無有/識之者白樂天賦詩云如折芙蕖栽旱地似抛芍)¶
<pb:KR2k0052_WYG_045-76a>¶
　　(藥掛高枝雲埋世隔無/人識惟有南賓太守知)¶
　　(集真洞在開縣北十里嘉靖五年掘出一碑記云/内有石日月其明如畫為真人所居故謂之集真)¶
　　(洞傳聞漁人遇暑夜嘗見人在彼河内沐浴/有應答聲俄而遁入水中疑其為洞仙也)¶
　　(老龍洞在開縣西北八十里洞門方廣五尺深不/可測以火燭之行三里許有水池極深凡遇旱禱)¶
　　(雨輒應相傳宋時旱有祈雨者入洞中取水忽迷/路遂前行三十里見一大宅院有一老嫗曝米谷)¶
　　(後園中有犬數百五色斑斕各自為隊或躍或舞/或偃或卧殿堂門廡金碧輝煌老嫗問曰汝來何)¶
　　(為其人據實以對且賜飯食之甚美老嫗嘗以身/遮護恐為羣犬所害乃曰此不宜久居我授汝一)¶
　　(竹杖持此可知前路至洞口置之慎勿持去亦勿/回顧又以白米一升貽之其人回至洞口行百步)¶
<pb:KR2k0052_WYG_045-76b>¶
　　(回視竹杖乃龍也頭角崢嶸牙爪奮露奔/至家視其米皆珠也其人年八十方卒)¶
　　(潼川射洪縣有飛石巖巖陡絶峭壁直數十仭下/瞰江流鑿石徑以通行道有巫山士人嘗以闗節)¶
　　(豫購試目自謂得售猶掇之耳比赴省試騎馬過/巖下忽飛石自空墜中士人立斃而騎逸去從者)¶
　　(駭散棄不收俄而同庠某亦應試過為櫬而斂之/殯於旁寺廡下心念行且返吾為歸爾骨夜夢士)¶
　　(人來告曰某不幸以賄凟進致天譴幸君收遺骸/願奉試日助君得售為謝是秋其人果與解額遂)¶
　　(返士人之櫬於故丘因號飛石巖而鑱石/為士人中石墜馬像示戒行者像至今存)¶
　　(周末殺萇𢎞於蜀血碧色入地化為碧/玉數里内土皆青色故蜀有青泥坊)¶
　　(近有盜發蜀昭烈墓入穴見兩人張燈對碁侍衛/十餘盜驚懼拜謝一人顧曰爾飲乎乃各飲以一)¶
<pb:KR2k0052_WYG_045-77a>¶
　　(杯兼乞貝玉腰帶數條命速出盜至外口/已漆矣帶乃巨蛇也視其穴已如舊矣)¶
　　(郫縣何武墓側有尹姓者犯其墓輒死正德丁丑/正月尹喜竊其磚石事發繫獄三月火焚其居二)¶
　　(十九暴死是日其中堂墟土突出如席高二尺由/是觀之正人君子百世之後精靈尚如是良可畏)¶
　　(夫/)¶
　　(成都西金容坊有石二株舊曰石笋前秦遺址諸/葛孔明掘之有篆字曰蠶叢起國之碑以二石柱)¶
　　(横埋中連以鐵一南一北無所偏倚有五字濁歜/燭觸蠲時人莫曉後范長生議曰亥子歲濁字可)¶
　　(記主水災寅卯歲歜字可記主饑饉己午歲燭字/可記主火災辰戌丑未歲觸字可記主兵災申酉)¶
　　(歲蠲字可記主豐稔後/以年事推之悉皆符驗)¶
<pb:KR2k0052_WYG_045-77b>¶
　　(偽蜀廣政末成都人唐季明因破一木中有紫文/𨽻書太平兩字時以為佳瑞有識者云不應此時)¶
　　(須成都破後方見太平爾自王師平蜀/頻施曠蕩之恩仍有太平興國之號)¶
　　(大中祥符六年綿州彰明縣崇仙觀柏柱上有木/文如畫天尊狀毛髪眉目衣服履舄纖縷悉備知)¶
　　(州比部員外郎劉宗言遂繪事奏聞奉旨令津/置赴闕送玉清昭應宮今川民皆圖畫供養之)¶
　　(成都漆工艾延祚甲午歲為賊所驅於郡治令造/漆器五月六日忽聞鼓鼙聲及南門火起乃天兵)¶
　　(至郡也延祚窘甚緣上大樹匿穠葉間見天兵徃/來搜捕殺戮狼籍至夜遂下樹卧積屍中及中宵)¶
　　(聞數十人傳呼聲頗𩔖将吏且無燭炬因竊視之/不見其形但聞按籍㸃名僵屍聞呼一一應之惟)¶
　　(不呼延祚乃知聖朝伐叛/討逆悉奉行天誅者也)¶
<pb:KR2k0052_WYG_045-78a>¶
　　(元和荆客崔商上峽之黔秋水既落舟行甚遲商/因杖策徐歩不三四里忽有人居石橋竹扉板屋)¶
　　(有尼衆十許延客升其居見舍上多曝果栗須臾/則自外齎負果累累商以深山疑為妖異怱遽南)¶
　　(返商既登舟訪於舟子皆曰此猿猱耳非速返幾/為所殘商即聚僮僕挾兵杖亟徃尋捕則無踪跡)¶
　　(矣/)¶
　　(忠州墊江縣吏冉端唐開成初父死有嚴師者善/山岡為卜地云合有王氣羣聚之物掘深丈餘遇)¶
　　(蟻城方數丈外重雉堞皆其子城譙櫓工若雕刻/城内分徑街小垤相次每垤有蟻數千憧憧不絶)¶
　　(徑甚淨滑樓中有二蟻一紫色長寸餘足作金色/一有羽細腰稍小白翅翅有經脈疑是雌者衆蟻)¶
　　(約有數斛城隅少壞以堅土為蓋故中樓不損既/掘露蟻大櫌若求救之狀吏遽白縣令李元之既)¶
<pb:KR2k0052_WYG_045-78b>¶
　　(觀勸吏改卜嚴師代其卜驗為其地吉縣吏請遷/蟻於巖側狀其所為仍布石粟覆之以板經旬嚴)¶
　　(師忽得病若狂或自抵觸穢詈大呼數日不已/元之素厚嚴師因為祝蟻療以雄黄丸方愈)¶
　　(蜀昌州牧任彦思家忽聞空中有樂聲極雅麗悲/切竟日不休空中言曰與吾飲食任問是何人竟)¶
　　(不肯言本末廼與静室設之如人食無遺或不與/食即致破什器蟲入人耳烈火四起彦思惡之移)¶
　　(去迴避亦常先至凡七八年忽一日不聞樂聲置/食無所饗廰舍袱上血書詩曰物類易變遷我行)¶
　　(人不見珍重任彦思相别日已逺彦思猶惡其所/題以刀剗之而字已入木終不知是何鬼物也)¶
　　(咸和中呼延冀者授忠州司户攜其妻之官至泗/水遇盜盡奪其財物乃至躶形遂與妻於路傍訪)¶
　　(人烟俄逢一翁問以故冀告之翁曰南行之數里/即我家或可與家屬暫宿也已同入林中得一大)¶
<pb:KR2k0052_WYG_045-79a>¶
　　(宅翁安存於一室内設食遺衣夜深親就冀譚復/具酒殽曰我家惟有老母君若未能攜妻去可且)¶
　　(留之待到官來迎亦可冀思之良久謝曰丈人既/以心托我妻本出宮人能歌好飲多放蕩幸丈人)¶
　　(拘束之妻與冀言泣而别冀到官方謀逺迎其妻/忽一日有達書者啓視之則妻書也大畧言妾本)¶
　　(歌妓㓜入宮禁清歌妙舞今君棄我妾已歸翁子/少年矣冀覧書不勝怒憤抛官至泗水本欲見翁)¶
　　(及其妻殺之訪尋不得但見一大冢林木森然冀/毁其冢見其妻已死在冢中迺取尸祭别葬之)¶
　　(蜀中有梁叅議周御史先後在告里居不法俱卒/數年有金堂小吏素遊其門一日過銅梁月夜獨)¶
　　(行至小溪上秋木蕭蕭突然見二公色甚慘吏驚/怖莫知所措二公慰安之遂相與停立梁曰過我)¶
　　(家見我子孫傳我言無為不善我在㝠司徒有悔/心耳周獨悵然無語吏曰公何以教周曰過吾鄉)¶
<pb:KR2k0052_WYG_045-79b>¶
　　(煩語隣人張七公幸為我呵護樵牧㝠/感無極矣言訖黒風蓬蓬來遂不見)¶
　　(迎龍觀在開縣東一里神仙山頂舊傳觀中道士/每歲一人登仙入道以先後為序届期觀中預為)¶
　　(設醮拜章沐浴更衣以俟觀者不啻數千里時音/樂喧闐燈火輝煌長橋如虹自空而下登仙者升)¶
　　(橋而去莫知所之有一異僧至知其為妖也按劍/以俟須臾橋成即揮劍斬之有物墮地長丈許如)¶
　　(牛舌狀血流滿地莫知為何既而於温湯井後石/洞中見一巨蟒舌㫁而死乃知向者登仙之士皆)¶
　　(為蟒所吞自/是妖患遂絶)¶
　　(貞元末資州得龍長丈餘西川節度使韋臯/匣而獻之百姓縱觀三日為烟所熏而死)¶
　　(大順元年六月資州兵王全義妻如孕覺物漸下/入股至足大拇痛甚拆而生珠如彈丸漸長如杯)¶
<pb:KR2k0052_WYG_045-80a>¶
　　(蜀将軍皇甫直别音律擊陶器能知時月好彈琵/琶元和中嘗造一詞乗凉臨水池彈之本黄鐘而)¶
　　(聲入㽔賓因更絃再三奏之聲猶㽔賓也直甚惑/不悦自意為不祥隔日又奏於池上聲如故試彈)¶
　　(於他處則黄鍾也直因調㽔賓夜復鳴彈於池上/覺近岸波動有物激水如魚躍及不彈則没矣直)¶
　　(遂集客車水竭池窮池索之數日泥/下丈餘得鐵一斤乃方響㽔賓鐵也)¶
　　(華陽雷平山有田公泉飲之除腸中三蟲用以浣/衣勝灰汁&KR1219;䏰縣鹽井有鹽方寸中央隆起如張)¶
　　(傘名曰/傘子鹽)¶
　　(資州有石方/丈走行數畝)¶
　　(蜀後主有核桃二扇每扇盛水五升良/久成酒能醉人更互貯水以供其宴)¶
<pb:KR2k0052_WYG_045-80b>¶
　　(蜀中有竹蜜蜂好於野竹上結窠/與蜜並紺色可愛甘倍於常蜜)¶
　　(蜀孟昶一錦被甚濶猶今之三幅帛而一梭織成/被頭作二穴若雲版樣蓋以叩於項下如盤領狀)¶
　　(兩側餘錦則擁覆/於肩名曰鴛衾)¶
　　(大厯中成都百姓郭逺因樵獲端木一莖理成字/曰天下太平詔藏於袐閣又西川一縣不記名吏)¶
　　(因換獄卒木薪之/有天尊形像存焉)¶
　　(唐東蜀大聖院有木像製度瓌異耆老相傳云頃/自荆湘泝流而上歴歸峽等郡郡人具舟楫取之)¶
　　(千夫牽挽不至岸至渝州人焚香祈請應/聲而住郡守及百姓遂構大聖院安置之)¶
　　(合州赤水縣有趙鷰奴者居大雲寺地中初母孕/數月産一虎棄之江已復孕産一巨鼈已又産一)¶
<pb:KR2k0052_WYG_045-81a>¶
　　(夜乂長尺餘又棄之復孕數月産鷰奴眉目五官/一一皆具自項以下其身如㫁瓠亦有肩背兩手)¶
　　(足各長數寸無肘臂腕掌於圓肉上各生六指纔/寸餘爪甲亦具其下兩足一二寸亦皆六指既産)¶
　　(不忍棄之及長只長二尺善入水能操舟性甚狡/慧詞喙辯給以捕魚宰豚為業每鬬船驅灘及歌)¶
　　(竹枝詞輆勝必為首冠市肆交易必為牙保常髪/髠緇衣民間呼為趙師晚歲但秃頭白衫而已或)¶
　　(拜跪跳躍倒撲於地形倮露人多笑之或乗驢逺/適只使人持之横卧鞍中若衣囊焉有二妻一女)¶
　　(衣食豐足或擊室家力不可制乾徳初年僅六十/腰腹數圍面目如常人無異其女右手無名指長)¶
　　(七八寸亦/異於人)¶
　　(洪武四年明昇以全蜀降獻良馬十有一色正白/蓋得之於羅鬼國養龍坑牡馬與龍交而生者身)¶
<pb:KR2k0052_WYG_045-81b>¶
　　(長十有一尺首高數尺足之高比首殺其二尺有/肉隱起項下約厚五寸廣三寸餘貫脈絡腹至尾)¶
　　(閭而上精彩明晃振鬣一鳴萬馬為之辟易韉勒/不近近則作人立而吼上謂天既生此英物必有)¶
　　(神以司之親撰祝冊詔有司以牲醪祀於馬祖然/後勅典牧副使高敞囊沙四百斤壓之人跨囊沙)¶
　　(上使之遊行苑中久之性漸柔馴適八月癸巳上/将行朔月禮於清凉山壇於是乗之而出如驥雲)¶
　　(而馳一塵弗驚皇情悦豫賜名飛越/峯復命御用監馬晉臣繪其形藏焉)¶
　　(齊建元中涪陵郡蜑民田健所住巖間常留雲氣/有聲響徹若龍吟求之積歲莫有見者云四月二)¶
　　(十四日巖藪黒夜忽有雙光至明徃獲古鍾/一枚又有器名淳于蜑人以為神物奉祠之)¶
　　(左太冲蜀都賦云丹砂赩熾出其坂蜜房郁毓被/其阜山圖  而采而得道赤斧服而不朽按赤斧)¶
<pb:KR2k0052_WYG_045-82a>¶
　　(巴人能煉丹砂身體毛髪皆/赤掌中赤斧成形亦異人也)¶
　　(蜀中女子多才其尤傑出者為女狀元黄崇嘏後/此則楊用修夫人黄氏亦有才情用修在滇中黄)¶
　　(寄以詩云鴈飛曽不到衡陽錦字何由寄永昌三/春花柳妾薄命六詔風烟君斷腸曰歸曰歸愁歲)¶
　　(暮其雨其雨怨朝陽相憐空有刀環約何日金雞/下夜郎此正陸士衡所謂炳若縟繡凄若繁霜者)¶
　　(也詎非其黄/崇嘏之流哉)¶
　¶
　¶
　¶
<pb:KR2k0052_WYG_045-82b>¶
　¶
　¶
　¶
　¶
　¶
　¶
　¶
　四川通志卷四十五¶
#+PROPERTY: JUAN 卷四十五
<pb:KR2k0052_WYG_045-83a>¶
欽定四庫全書¶
　四川通志卷四十五¶
　藝文¶
　雜著¶
　漢司馬相如諭巴蜀檄(告巴蜀太守蠻夷自擅不討/之日久矣時侵犯邊境勞士)¶
　　(大夫陛下即位存撫天下安集中國然後興師出/兵北正匈奴單于怖駭交臂受事屈膝請和康居)¶
　　(西域重譯納貢稽顙來享移師東指閩越相誅右/弔番禺太子入朝南夷之君西僰之長常効貢職)¶
　　(不敢墮怠延頸舉踵喁喁然皆嚮風慕義欲為臣/妾道里遼逺山川阻深不能自致夫不順者已誅)¶
<pb:KR2k0052_WYG_045-83b>¶
　　(而為善者未賞故遣中郎将徃賓之發巴蜀士民/各五百人以奉幣帛衞使者不然靡有兵革之事)¶
　　(戰鬬之患今聞其乃發軍興制驚懼子弟憂患長/老郡又擅為轉粟運輸皆非陛下之意也當行者)¶
　　(或亡逃自賊殺亦非人臣之節也夫邊郡之士聞/烽舉燧燔皆攝弓而馳荷兵而走流汙相屬惟恐)¶
　　(居後觸白刀冒流矢義不返顧計不旋踵人懐怒/心如報私讐彼豈樂死惡生非編列之民而與巴)¶
　　(蜀異主哉計深慮逺急國家之難而樂盡人臣之/道也故有剖符之封析圭而爵位為通侯居列東)¶
　　(第終則遺顯號於後世傳土地於子孫行事甚忠/敬居位甚安逸名聲施於無窮功烈著而不滅是)¶
　　(以賢人君子肝腦塗中原膏液潤野草而不辭也/今奉幣使至南夷即自賊殺或亡逃抵誅身死無)¶
　　(名謚為至愚恥及父母為天下笑人之度量相越/豈不逺哉然此非獨行者之罪也父兄之教不先)¶
<pb:KR2k0052_WYG_045-84a>¶
　　(子弟之率不謹寡亷鮮恥而俗不長厚也其被刑/戮不亦宜乎陛下患使者有司之若彼悼不肖愚)¶
　　(民之如此故遣信使曉諭百姓以發卒之事因數/之以不忠死亡之罪讓三老孝弟以不教誨之過)¶
　　(方今田時重煩百姓已親見近縣恐逺所谿谷山/澤之民不遍聞檄到亟下縣道使咸諭陛下意無)¶
　　(忽/)¶
　　難蜀父老(漢興七十有八載德茂存乎六世威武/紛紜湛恩汪濊羣生沾濡洋溢乎方外)¶
　　(於是乃命使西征隨流而攘風之所被罔不披靡/因朝冉從駹定筰存邛畧斯榆舉包蒲結軌還轅)¶
　　(東鄉将報至於蜀都耆老大夫縉紳先生之徒二/十有七人儼然造焉辭畢進曰蓋聞天子之於四)¶
　　(裔也其義羈縻勿絶而已今罷三郡之士通夜郎/之塗三年於兹而功不竟士卒勞倦萬民不膽今)¶
<pb:KR2k0052_WYG_045-84b>¶
　　(又接之以西南夷百姓力屈恐不能卒業此亦使/者之累也竊為左右患之且夫邛筰西僰之與中)¶
　　(國並也歴年滋多不可記已仁者不以德來强者/不以力并意者其殆不可乎今割齊民以附戎翟)¶
　　(敝所恃以事無用鄙人固陋不識所謂使者曰烏/謂此乎必若所云則是蜀不變服而巴不化俗也)¶
　　(僕尚惡聞若説然斯事體大固非觀者之所覯也/蓋世必有非常之人然後有非常之事有非常之)¶
　　(事然後有非常之功夫非常者常人之所異也故/曰非常之原黎民懼焉及臻厥成天下晏如也昔)¶
　　(者洪水沸出氾濫衍溢民人升降移徙﨑嶇而不/安夏后氏慼之乃堙洪塞源決江疏河漉沈澹災)¶
　　(東歸之於海而天下永寧當斯之勤豈惟民哉心/煩於慮而身親其勞躬胼胝無胈膚不生毛故休)¶
　　(烈顯乎無窮聲稱浹乎來兹且夫賢君之踐位也/豈特委瑣齷齪拘文牽俗循誦習傳當世取説云)¶
<pb:KR2k0052_WYG_045-85a>¶
　　(爾哉必將崇論閎議創業垂統為萬世規故馳騖/乎兼容並包而勤思乎參天貳地且詩不云乎普)¶
　　(天之下莫非王土率土之濱莫非王臣是以六合/之内八方之外浸淫衍溢懐生之物有不浸潤於)¶
　　(澤者賢君恥之今封疆之内冠帶之倫咸獲嘉祉/靡有遺闕矣而逺方殊族之國遼絶異黨之域舟)¶
　　(車不通人跡罕至政教未加流風猶徼内之則時/犯義侵禮於邊境外之則邪行横作放弑其上君)¶
　　(臣易位尊卑失序父老不辜幼孤為捕擄係縲號/泣内向而怨曰蓋聞中國有至仁焉德洋恩普物)¶
　　(靡不得其所今獨曷為遺已舉踵思慕若枯旱之/望雨戾夫為之垂涕況乎上聖又焉能已故北出)¶
　　(師以討匈奴南馳使以誚勁越四面風德二方之/邵鱗集仰流願得受號者以億計故乃闗沬若徼)¶
　　(牂牁鏤靈山梁孫原創道德之塗垂仁義之統将/博恩廣施逺撫長駕使疏逖不閉乎䀜爽闇昧得)¶
<pb:KR2k0052_WYG_045-85b>¶
　　(耀乎光明以偃甲兵於此而息討伐於彼遐邇一/體中外禔福不亦康乎夫拯民於沈溺奉至尊之)¶
　　(休德反哀世之陵夷繼周氏之絶業天子之亟務/也百姓雖勞又惡可以已乎哉且夫王者固未有)¶
　　(不始於憂勤而終於佚樂者也然則受命之符合/在於此方将増泰山之封加梁父之事鳴和鸞揚)¶
　　(樂頌上咸五下登三觀者未覩指聽者未聞音猶/鷦䳟已翔乎寥廓之宇而羅者猶視乎藪澤悲夫)¶
　　(於是諸大夫茫然喪其所懐來喟然並稱曰允哉/漢德此鄙人之所願聞也百姓雖勞請以身先之)¶
　蜀漢諸葛亮與羣下教(夫叅署者集衆思廣忠益也/若逺小嫌難相違覆曠闕損)¶
　　(矣違覆而得中猶棄敝蹻而獲珠玉然人心苦不/能盡惟徐元直處兹不惑又董幼宰叅署七年事)¶
　　(有不至至於十反來相啓告茍能慕元直之十一/幼宰之殷勤有忠於國則亮可少過矣又昔初交)¶
<pb:KR2k0052_WYG_045-86a>¶
　　(州平屢聞得失後交元直勤見啓誨前叅事於幼/宰每言則盡後從事於偉度數有諫止雖姿性鄙)¶
　　(暗不能悉納然與此四子終始好/合亦足以明其不疑於直言也)¶
　唐陳子昻對利害三事(臣見九道出大使巡按天下/申黜陟求人瘼臣謂計有未)¶
　　(盡也且陛下發使必欲使百姓知天子夙夜憂勤/之也羣臣知考績而任之也姦暴不逞知将除之)¶
　　(也則莫如擇仁可以恤孤明可以振滯剛不避彊/禦知足以照姦者然後以為使故輶軒未動而天)¶
　　(下翹然待之矣今使且未出道路之人皆為指笑/欲望進賢退不肖豈可得耶宰相奉詔書有遣使)¶
　　(之名無任使之實使愈出天下愈敝徒令百姓治/道路送徃迎來不見其益也臣願陛下更選有威)¶
　　(重風槩為衆推者因御前殿以使者之禮禮之諄/諄戒勅所以出使之意乃授以節自京師及州縣)¶
<pb:KR2k0052_WYG_045-86b>¶
　　(登拔才良求人瘼宣布上意令若家見而户曉昔/堯舜不下席而化天下蓋黜陟幽明能折衷者陛)¶
　　(下知難得人則不如少出使彼煩數而無益於化/是烹小鮮而數撓之矣又刺史縣令政教之首陛)¶
　　(下布德澤下詔書必待刺史縣令謹宣而奉行之/不得其人則委棄有司掛牆屋耳百姓安得知之)¶
　　(一州得才刺史十萬户賴其福得不才刺史十萬/户受其困國家興衰在此職也今吏部調縣令如)¶
　　(補一尉但計資考不求賢良有如不次用人則天/下囂然相謗矣狃於常而不變也故庸人皆任縣)¶
　　(令教化之陵遲顧不甚哉又天下有危機禍福因/之而生機静則有福動則有禍百姓安則樂生不)¶
　　(安則輕生者是也今軍旅之弊夫妻不得安父子/不相養五六年矣自劍南盡河隴山東由青徐曹)¶
　　(汴河北舉滄瀛趙鄭或困水旱或頓兵役死亡流/離畧盡尚賴陛下憫其失職凡兵戎調發一切罷)¶
<pb:KR2k0052_WYG_045-87a>¶
　　(之使人得妻子相見父兄相保可謂能静其機也/然臣恐将相有貪攘外之利以廣地彊武説陛下)¶
　　(者欲動其機機動則禍搆宜修文德去刑罰勸農/桑以息疲民蠻夷知中國有聖王必重譯至矣)¶
　　諫雅州討生羌書(竊聞國家欲開蜀山自雅州道/入討生羌因以襲擊吐蕃執事)¶
　　(者不審圖其利害遂發梁鳯巴蜒兵以狥之臣愚/以為西蜀之禍自此結矣臣聞亂生必由怨起雅)¶
　　(州邊羌未嘗一日為盗今無罪受戮其怨必甚怨/甚懼誅必蜂駭西山西山盜起則蜀之邊邑不得)¶
　　(不連兵備守兵久不解則蜀之禍搆矣東漢喪敗/亂始諸羌此一驗也吐蕃黠獪君臣相信而多姦)¶
　　(謀抗天誅者二十餘年大戰則大勝小戰則小勝/未嘗敗一隊亡一矢前日薛仁貴郭大封以十萬)¶
　　(衆敗於大非之川一甲不返李敬元劉審禮舉十/八萬衆困於青海之澤是時精甲勇士勢如雲雷)¶
<pb:KR2k0052_WYG_045-87b>¶
　　(然竟不能擒一戎馘一醜至今而闗隴以空今乃/欲建李處一為上将驅疲兵襲不可幸之吐蕃舉)¶
　　(為賊笑二驗也且夫事有求利而得害者蜀昔時/不通中國秦惠王欲帝天下而并諸侯以為不取)¶
　　(蜀勢未可舉乃用張儀計飾美女譎金牛因間以/啖蜀侯蜀侯果貪其利使五丁力士鑿山通谷棧)¶
　　(褒斜置道於秦自是險阻不闗山谷不閉張儀躡/踵乗便縱兵大破之蜀侯誅賓邑滅至今蜀為中)¶
　　(州是貪利而亡三驗也臣聞吐蕃愛蜀之珍富思/盜之久矣然其勢不能舉者徒以山川阻絶障隘)¶
　　(不通頓餓喙不得噬今邊羌開險道使其收奔亡/之種為嚮道以攻邊是為賊除道舉全蜀以遺之)¶
　　(此四驗也蜀為西南一都會國家之寳府又人富/粟多順江而下可以兼濟中國今執事者乃圖儌)¶
　　(倖之利以事西羌得西羌地不足以稼穡財不足/以富國徒殺無辜之衆以傷陛下之仁糜費隨之)¶
<pb:KR2k0052_WYG_045-88a>¶
　　(無益聖德五驗也夫蜀所恃有險也蜀所安無役/也今國家乃開其險役其人險開則便寇人役則)¶
　　(傷財臣恐未及見羌而奸盜在其中矣異時益州/長史李崇真託言吐蕃寇松州天子為盛出師趨)¶
　　(轉餉以備之未二三年巴蜀二十餘州騷然大弊/不見一賊而崇真奸贓已鉅萬今得非有奸臣圖)¶
　　(利復以生羌為資六驗也且蜀人尫劣不習兵戰/一虜持矛百人不敢當又山川阻曠去中夏精兵)¶
　　(處逺今國家若擊西羌掩吐蕃遂能破滅其國奴/虜其人使其君長係首北闕計亦可矣若不即如)¶
　　(此臣方見蜀之邊陲不守而為羌夷所横暴昔辛/有見被髪而祭伊川者以為不出百年此其為戎)¶
　　(乎臣恐不及百年而蜀為戎七驗也且國家近者/廢安化拔單于棄龜兹放疏勒天下翕然謂之盛)¶
　　(蓋以陛下務在仁不在廣務在養不在殺将以此/息邊鄙休兵甲行乎三皇五帝之事者也今乃狥)¶
<pb:KR2k0052_WYG_045-88b>¶
　　(貪夫之議誅無罪之羌而貽全蜀之患此臣所未/喻者也況當今山東饑闗隴弊歴歲枯旱人有流)¶
　　(亡誠陛下寧静思和天人之時不可動甲兵興大/役以自生亂又西軍失守邊人駭動情有不安今)¶
　　(復驅此兵投之不測小人徒知議攘外之利非帝/王之至徳也善為天下者計大而不計小務徳而)¶
　　(不務刑圖其安則思其危謀其利則慮/其害然後長享福祿願陛下熟計之)¶
　　李德裕論維州事狀(右臣頃䝉先朝授劍南西川/節度使其悉怛謀雖是吐蕃)¶
　　(酋長久樂皇風将彼堅城降臣當道臣差行維州/刺史虞藏儉便領兵馬入據其城飛章以聞先帝)¶
　　(驚喜其時與臣仇者望風疾臣遽興疑言上罔宸/聽以為與吐蕃盟約不可背之必恐将此為詞侵)¶
　　(犯郊境遂詔臣却還此城兼執送悉怛謀等令彼/自戮復降中旨廹促送還昔白起殺降終於杜郵)¶
<pb:KR2k0052_WYG_045-89a>¶
　　(致禍陳湯見按是為郅支報仇感嘆前事愧心終/日今者幸逢英主忝備台司輙敢追論伏希審察)¶
　　(且維州據高山絶頂三面臨江在戎虜平州之衝/是漢地八邊之路初河隴盡沒唯此州獨存吐蕃)¶
　　(潛将婦人嫁與此州門子二十年後兩男長成竊/開壘門引兵而入遂為所滅號無憂城從此得併)¶
　　(力於西邊更無虞於南路凴陵近甸旰食累朝貞/元中韋臯以經畧河湟此城為始盡鋭萬旅急攻)¶
　　(數年吐蕃愛惜既甚遣其舅論莾熱來救雉堞高/峻臨衝難及於層霄鳥徑屈蟠猛士多麋於礧石)¶
　　(莫展公輸之巧空擒莾熱而還及南蠻負恩掃地/驅刦臣初到西蜀衆心未安外揚國威中緝邊備)¶
　　(其維州熟臣信令乃送欵與臣臣告之須俟奏報/貴探情偽其悉怛謀等尋帥城兵并州印甲仗塞)¶
　　(途相繼空壘來歸臣即大出牙兵受其降禮南蠻/在列莫敢仰視況西山八國隔在此州比帶使名)¶
<pb:KR2k0052_WYG_045-89b>¶
　　(都成虛語諸羌久苦番中徵役願作王人自維州/降後皆云但得臣信牒帖子便相率内屬其蕃界)¶
　　(合水棲雞等城既失險阻自須抽歸可減八處鎮/兵坐收千餘里舊地臣見此有莫大之利為恢復)¶
　　(之機所以面許奏聞各加酬賞臣自與錦袍金帶/顒視朝旨且吐蕃維州未降以前一年猶圍逼魯)¶
　　(州以此言之豈守盟約況臣未嘗用兵攻取彼自/感化來降又沮議之人豈思事實犬戎遲鈍土曠)¶
　　(人稀每欲乗秋犯邊皆須數歲聚食臣得維州逾/月未有一使入疆自此之後方應破膽豈有慮其)¶
　　(復怨鼓此游辭臣受降之初指天為誓寧忍将三/百餘人性命棄信累表陳論乞垂矜舍答詔嚴切)¶
　　(竟令執還加以體被三木與於竹畚及将即路寃/呌嗚呼将吏對臣無不隕涕其部送者更遭蕃帥)¶
　　(譏誚云既以降彼何須送來乃却将此降人戮於/漠界之上恣行殘忍周固攜離至乃擲其嬰孩承)¶
<pb:KR2k0052_WYG_045-90a>¶
　　(以槍槊臣聞楚靈誘殺蠻子春秋明譏周文收送/鄧叔簡冊致貶況乎大國負此異族塞中款之路)¶
　　(快凶虐之情從古以來未有此事伏惟仁聖文武/至誠大孝皇帝陛下振睿聖之宏圖得懐來之上)¶
　　(䇿故南蠻申請朝之願北膚効款塞之誠臣實痛/惜悉怛謀等舉誠向化解辮歸義而未加昆邪之)¶
　　(爵不賞庶其之功翻以忠愛徒為仇讐所快身遭/此酷名又不彰職由愚臣陷此非罪雖時更一紀)¶
　　(而運屬千年臣所以具陳根本不憚繁細冀䝉睿/鍳追奨忠魂伏乞宣付中書各加褒贈冀華夷感)¶
　　(德幽顯伸寃警既徃之倖心激将來之峻節/臣德裕無任懇願之至謹錄奏聞伏候勅旨)¶
　　王象之蜀山考(金陵隨筆云蜀人繪蜀山作六圖/一名峩眉去嘉州峩眉縣百里為)¶
　　(六山之最自白水寺登山初二十里有石磴可登/又二十里多無路以木為梯行二三里方着實地)¶
<pb:KR2k0052_WYG_045-90b>¶
　　(又二十里有雷洞始到光相寺則峩眉絶頂其上/樹木禽鳥多與平地異天氣尤不同九月初已下)¶
　　(雪應綿衣絮衾用盡而終夜燃火山上水煑飯不/熟飰食皆從白水寺造上所謂光相錦雲天燈隂)¶
　　(雪不見一曰青城山中有六道宮丈人觀上清宮/為最五宮觀皆在山之麓五里至上清又至成都)¶
　　(山則為半山至大面山則為山之巔大面山後即/老人村不可通矣一曰錦屛今閬州城南五山峙)¶
　　(立江南如屏有浙間山川之狀有讀書巖乃陣堯/叟兄弟讀書之地一曰赤甲白鹽在今夔門灔澦)¶
　　(之兩岸水流其中而兩山東之大率如蜀之門户/一曰劍門闗古所謂劍闗之險有大劍小劍之號)¶
　　(徃徃山皆北向有劍鋒之狀而道出兩山之間有/關使以司之一曰巫山今夔州巫山縣之東十二)¶
　　(峯不是一面生江遶此山周/遭十二峯故人繪為一圖爾)¶
<pb:KR2k0052_WYG_045-91a>¶
　　蜀水考(四瀆惟江最大發於岷經夔荆達揚而入/於海此江之原也自蜀而言江之外其水)¶
　　(有七出於綿之神泉曰綿水出於什邡之章雒山/曰雒水分流於永康之湔隁曰湔水綿水自綿竹)¶
　　(紫巖山經德陽雒水自什邡入雒湔水經導江崇/寧九隴濛陽亦入雒三水皆合於雒自雒經懐安)¶
　　(簡資富順至瀘與江水會總曰内水發源於江油/之清川經綿潼遂東至於合曰涪水發源於沔之)¶
　　(青泥嶺經大安利閬果至合於涪水會曰嘉陵水/發源於小巴嶺經巴蓬之伏虞西南以至於渠曰)¶
　　(巴水出萬頃池經明通又至渠與巴水合曰渠水/巴渠二水既合經廣安新明至合於嘉陵涪水會)¶
　　(以達於渝而江始大此七水與江别合之大畧也/若分流出夷中入中國以附於江者有三曰青衣)¶
　　(曰羊山曰馬湖青衣出崍山經嚴道洪雅夾江而/下羊山出鐵豹嶺經漢源至嘉定之南與青衣水)¶
<pb:KR2k0052_WYG_045-91b>¶
　　(合入於江焉湖自夷都流至敘亦入於江又有出/於郡邑之山澤者則自岷峩而下沿流以至於夔)¶
　　(不勝其衆其大者如盛山之萬頃池則釃流有四/一入於渠三入於夔惟漢水出嶓冢與江分流由)¶
　　(漢金趨襄至江夏大别山始與江合/此蜀衆水接連荆楚源流之大畧也)¶
　宋何耕錄二叟語(立春日通天下郡邑設土牛而磔/之謂之班春所從來舊矣其説蓋)¶
　　(微見於呂令而祥於續漢禮儀志大抵先王謹農/事之遺意也成都大都會自尹而下茗漕二使者)¶
　　(之治所在焉将春前一日有司具旗旄金鼓俳優/侏儒百伎之戲迎所謂芒神土牛以獻於二使者)¶
　　(最後詣尹府遂安於班春之所黎明尹率□屬相/與祀勾芒環牛而鞭之三匝退而縱民磔牛民讙)¶
　　(譁攫攘盡土乃已俗謂其土歸置之耕蠶之器上/則蠒孳而稼美故爭得之雖一丸不忍棄歲率以)¶
<pb:KR2k0052_WYG_045-92a>¶
　　(為常紹興丙子余徃觀焉見二叟立牛側一叟撫/牛而嘆曰是孰象似汝孰丹堊汝孰引羣吏俎豆)¶
　　(而羅拜汝方旗旄金鼓俳優侏儒百伎之戲雜然/而前陳以導汝至此而空一府之人以觀汝也不)¶
　　(亦榮而甚可樂歟俄而挺者競進擊者交下而汝/始碎首折骨及譟者奪者負者趨者而汝始蕩為)¶
　　(遊塵散為飄風矣嗚呼悲哉今夫富貴之家高明/之門倚勢而怙寵役物以自奉嘘吸生風雲叱咤)¶
　　(為雷霆偃然自以為莫已若也有不似兹牛之始/至者乎及其權移而運去大者隕身赤族小者觸)¶
　　(刑抵罪雖三尺孺子莫不聞而哀之有不似兹牛/之既磔者乎吾悲夫禍福之無常而慶弔之相躡)¶
　　(於俛仰之間也吾又悲夫造物者之戲人胡為而/至斯極也吾是以嘆一叟局局然笑曰子何言之)¶
　　(陋耶是安從生自土而為泥自泥而為牛土不知/其為牛也自牛而遭磔磔而復土土不知其非牛)¶
<pb:KR2k0052_WYG_045-92b>¶
　　(也彼既不知其為牛矣則雖象似之丹堊之俎豆/而羅拜之與夫旗旄金鼓俳優侏儒百伎之戲迎)¶
　　(而致之空一府而觀之彼且何榮而何喜乎哉彼/既不知其非牛矣則雖擊之碎之敗之負之彼且)¶
　　(何懼而何戚乎哉牛固無所喜愠而世之人方且/認外物以為已有其未得也挾術用數以致其必)¶
　　(來而其既去則猶殫智極力以幸其少留也可不/為之大哀乎其有愧於兹牛多矣而造物者初何)¶
　　(與焉莊子曰適來時也適去順也安時而處順憂/樂而不能入也子無庸歎嘗試以是觀之余竦然)¶
　　(異其言迫而問之若何為者也二叟皆不/告而去佘歸而錄之蜀固多隠君子哉)¶
　　蘇軾下嵓行記(子瞻子由與侃師至此院僧以路/惡見止不知僕之所歴有百倍於)¶
　　(此者矣丁未正/月二十日書)¶
<pb:KR2k0052_WYG_045-93a>¶
　　黃庭堅香山寺行記(大守高仲本率南昌黄魯直/墊江譚處道同來逺水喬木)¶
　　(僧房高下景物清絶為夔路第一建中/靖國元年二月庚申微雨中來庭堅書)¶
　　卧龍行記(天水張茂先世克南昌黄庭堅魯直弟/叔向嗣直建中靖國元年三月丁卯同)¶
　　(來時左綿道人思順開法席於此山道俗歸心荆/棘草萊化為金碧新雨晚晴同登中閣觀白鹽之)¶
　　(崇崛想杜少陵之風流歎大/雅之不作徘徊久之魯直書)¶
　　馮時行龍脊灘畱題(建炎戊申正月上巳日判官/李造道司戸趙執權知縣母)¶
　　(丘元望縣尉馮當可陪郡侯謁武烈公祠遂泛江/而下散歩此磧老杜詩云元日到人日未有不隂)¶
　　(時議者謂天寳之季此詩盡之今日天時清明江/國熙然太平之期指日可俟又獲與諸公偕遊所)¶
<pb:KR2k0052_WYG_045-93b>¶
　　(謂人日也/馮當可書)¶
　　王十朋卧龍行記(永嘉王龜齡少城周行可海陵/查元章載酒來游時涷雨初霽)¶
　　(風日清美山谷明秀照人道傍襍花盛開籃輿徐/行應接不暇寺有茶䕷羅絡松上如積雪崇蘭數)¶
　　(百本秀發嵓石間微風透香所至芬郁東榮牡丹/大叢雨前已開道人植蓋護持留以供客飲罷縱)¶
　　(歩泉上瀹茗賦詩而歸/乾道丙戌清明前四日)¶
　　關耆孫瞿唐關行記(乾道庚寅中元日闗耆孫約/李時雨陳彦岳建壽宋嵩李)¶
　　(普張徽之雍大椿飲於三峽唐晚攜餘觥下瞿唐/闗訪夔刺史舊治客曰今之司闗者之居是也遂)¶
　　(飲於此茂林修竹間小亭縈紆客曰此唐劉夢得/故址也夢得遺墨舊有石好事者取去飲關上高)¶
<pb:KR2k0052_WYG_045-94a>¶
　　(齋誦少陵薄雲巖際宿孤月浪中翻之詩歎此老/具眼如此夔江山元麤惡惟少陵所紀處獨異高)¶
　　(齋其一也高齋故基在屋隘而陋予惜之方欲為/太守王君言客陳彦辛景賢出席願出力董役更)¶
　　(築之僕謂不可隘而陋亦不可侈而大此少陵誅/茅避世意也併書以告二子云景賢今司瞿唐闗)¶
　　(者是日後/至之客也)¶
　　李燾曲水畱題(或言雲安之西三十里許有自然/曲水閏月甲午朔泊舟横石灘上)¶
　　(攜子垕&KR3653;塾垡壁堲及劉甥卞子道子歩訪之水/極峻急不可流觴巖顔有永和三年及六年刻字)¶
　　(十五六行剝落已不可讀細辨其文但昔人捐金/以事仙佛識金數於石爾殆非禊飲處也好事因)¶
　　(年號遂增飾之當時必置屋廬象設今變滅無餘/然水石要可喜姑取酒酌其旁賞晤良久乃去乾)¶
<pb:KR2k0052_WYG_045-94b>¶
　　(道九年眉/山李燾書)¶
　　呂商隱三峽堂行記(商隱被命赴闕大卿李先生/實帥夔門作三峽堂成而未)¶
　　(考也因相率置酒作樂其上同來者商隱及郡僚/張悦之陳子長員仲文謝邦彦堂據峽口俯瞰洪)¶
　　(流震揺灧澦真為偉觀歲淳熙己亥/八月二十三日成都呂商隱周父書)¶
　　閻蒼舒卧龍紀行(余初自宣威幙府送季長奏事/北闕入道山為學士後三年余)¶
　　(始被命造朝遂玷論思之列今丏祠得請而歸㑹/季長護漕夔門相與道舊故握手驚嘆蓋濶别已)¶
　　(十年矣辱通家燕款浹辰亡倦最後游卧龍山松/風肅爽雲日蔽虧千載英靈恍若來下晚趨躍馬)¶
　　(城赤甲白鹽峻極天丰晴光返照濆浪帖伏慈明/行酒道韞誦詩至大醉而去不圖天涯為樂之至)¶
<pb:KR2k0052_WYG_045-95a>¶
　　(於斯也淳熙九年二月癸/巳唐安閻蒼舒才元書)¶
　　成鏞題灩澦水則(開封成鏞子韶寄瞿唐闗懷安/寋渥澤民成都郭公臨舜卿東)¶
　　(去過高齋覽形勝遣人撑舟垂繩墜石則灧澦之/水約八十四丈子韶曰夏中江漲灧澦上水猶三)¶
　　(十餘丈可想見矣澤民之子慶/胄侍淳熙乙巳正月二十五日)¶
　　游桂楊祖識諡議(故知遂寧府潼川楊公卒蜀之/士君子交相弔哭皆失聲門人)¶
　　(相與私諡曰樂行先生先生之道齋心服形修之/杳㝠發於言動施之家以及於居官為政皆本乎)¶
　　(齋心之學自其先世率以文行相承抱負奇崛恬/黙守道祖回光先生父靖安先生蓋三世至樂行)¶
　　(優游饜飫玉潤金聲德氣所鍾動中武象其為人/和而不流中立而不倚庸言之信庸行之謹不怙)¶
<pb:KR2k0052_WYG_045-95b>¶
　　(上以陵下不由下以援上正已而不求於人其事/親冠帶而養居家治官喜怒不形於色教其子以)¶
　　(其平居不易言素高於文棄之而專篤於行通達/於天下之故而冺然常若不足以發年已七十纔)¶
　　(得一見人主雍容沖洽有大臣之言老為童顔居/若處子望其容貌使人之意消樂行云者取孔子)¶
　　(孟軻之言名之也孔子曰知之者不如好之者好/之者不如樂之者所謂樂者此也孟子曰居天下)¶
　　(之廣居立天下之正位行天下之大道得志與民/由之不得志獨行其道所謂行者此也先生位不)¶
　　(副其德然樂乎其所自樂行乎其所得行稱其諡/矣桂誠不敏無以議先生然竊以為先生之樂行)¶
　　(其發見於英華者似曽子曽子曰君子所貴乎道/者三動容貌斯逺暴慢矣正顔色斯近信矣出辭)¶
　　(氣斯逺鄙倍矣是言也先生有焉先生諱祖識世/折其字也桂以誘生出先生之門敢以斯議合門)¶
<pb:KR2k0052_WYG_045-96a>¶
　　(人為諡如右銘諡/皆刻之碑傳於世)¶
　　邵博代成都帥檄(朝廷既付帥以全蜀兵民之寄/帥深念國勢艱危思所以寛上)¶
　　(西顧之憂者不敢不力今敵國之禍半天下議者/謂敵情終不能忘蜀帥固料之敵人以鐵騎衝突)¶
　　(決勝使其出平原易野則勇矣果扼吾蜀将自取/禍也蓋天下之險在蜀大山長谷數千里之間自)¶
　　(古無路可出梯空為棧以徃來行者必棄輿馬腰/絙扶杖後先相挽牽或棧壞則墮於萬仞之下不)¶
　　(見縱跡此豈用武之地哉敵之長技廢矣帥比下/約束敵之來堅壁清野斷路據險使其鼓勇則不)¶
　　(得進示怯則不得退久駐則不得食将進決四山/所瀦之水灌百萬之衆可使化魚鼈異物無遺也)¶
　　(其能得志哉此不待智謀拳勇之士譚笑可辦況/有如諸君之高才絶藝乎今官軍民兵與應募之)¶
<pb:KR2k0052_WYG_045-96b>¶
　　(士已百萬器甲犀利糧儲山積斥堠明甚敵之動/静朝夕所知帥有備矣於此責将士焉傳曰師克)¶
　　(在和不在衆無輕舉無争功無信流言無泄祕計/無以私事相仇皆兵家所忌也帥為成都三年矣)¶
　　(環百城之境無風塵苹竊之虞朝廷察焉故當更/而復留尺寸之功帥未嘗自列也帥之心可見矣)¶
　　(以天之道社稷之靈朝廷奠安異時論保蜀之功/帥将以将士之名次第上之不自有焉其或違衆)¶
　　(慢令不以帥之言為用/罰不敢私尚聽之母忽)¶
　　陸游入蜀紀(六日過荆門十二碚皆高崖絶壁嶄/巖突兀則峽中之險可知矣過碚望)¶
　　(五龍及雞籠山峩峩正如夏雲之奇峰荆門者當/以隂固得名碚上有石穴正方高可通人俗謂之)¶
　　(荆門則妄也晚至峽州泊至喜亭峽門在唐為硤/州後改峽而印文則為陜州元豐中郎官何洵直)¶
<pb:KR2k0052_WYG_045-97a>¶
　　(建言陜與陜相亂請改鑄印文從山事下少府監/而監丞歐陽發言湖北之陜州從阜從夾    陜)¶
　　(西之陜州從阜從夾夾從偏旁不同本不相亂恐/四方謂少府監官皆    字當時朝士之議皆是)¶
　　(發而卒從洵直言改鑄云至喜亭記歐陽公撰黄/魯直書七日見知州右朝奉大夫葉安行字履道)¶
　　(以小舟遊西山甘泉寺竹橋石磴甚有幽趣有静/練洗心二亭下臨江山頗疎豁法堂之右小徑數)¶
　　(十步至一泉曰孝婦泉謂姜詩妻龐氏也泉上亦/有龐氏祠然歐陽文忠公不以為信故其詩曰叢)¶
　　(祠已廢姜祠在事迹難尋楚語訛又此篇首章云/江上孤峯蔽綠蘿初讀之但謂孤峯䝉藤蘿耳及)¶
　　(至此乃知山下為綠蘿谿也又至漢景帝廟及東/山寺景帝不知何以有廟於此歐陽公為令時有)¶
　　(祈雨文在廟中東山寺亦有歐陽公詩距望京門/五里寺外一亭臨小池有山如屏環之頗佳晚羣)¶
<pb:KR2k0052_WYG_045-97b>¶
　　(集於楚塞樓遍歴爾雅臺錦障亭亭前海棠二本/亦百年物爾雅臺者圖經以為郭景純註爾雅於)¶
　　(此八日五鼓盡解船過下牢門夾江千峯萬嶂有/競起者有獨拔者有崩欲壓者有危欲墜者有横)¶
　　(裂者有直坼者有凸者有窪者有罅者奇怪不可/盡初冬草木皆青蒼不彫西望重山如關江出其)¶
　　(間則所謂下牢谿也歐陽文忠公有下牢津詩云/入峽山漸曲轉灘山更多即此也繫船與諸子及)¶
　　(□師登三游洞躡石磴二里其險處不可著脚洞/大如三間屋有一穴通人過然隂黒峻嶮甚可畏)¶
　　(繚山腹傴僂自巖下至洞前差可行然下臨溪潭/石壁十餘丈水聲恐人又一穴後有壁可居鍾乳)¶
　　(歲久垂地若柱正當穴門上有刻云黄大臨弟庭/堅同辛紘紘子大方紹聖二年三月辛亥來遊旁)¶
　　(石壁上刻云景祐四年七月十日夷陵歐陽永叔/下缺一字又云判官丁下又缺數字丁者寳臣也)¶
<pb:KR2k0052_WYG_045-98a>¶
　　(字元珍今丁字下二字亦髣髴可見殊不類元珍/字又永叔但曰夷陵不稱令洞外溪上又有一崩)¶
　　(石偃仆刻云黄庭堅弟叔向子相姪儆同道人唐/履來游觀卒亥舊題如夢中事也建中靖國元年)¶
　　(三月庚寅按魯直初謫黔南以紹聖二年過此歲/在乙亥今云辛亥者誤也泊石碑峽石穴中有石)¶
　　(如老翁持魚竿狀畧無少異九日微雪過扇子峽/重山相掩政如屏風扇疑以此得名登蝦蟆碚水)¶
　　(品所載第四泉是也蝦蟆在山麓臨江頭鼻吻頷/絶類而背脊皰處尢逼真造物之巧有如此者自)¶
　　(背上深入得一洞穴石色綠潤泠冷有聲自洞出/垂蝦蟆口鼻間成水簾入江是日極寒巖嶺有積)¶
　　(雪而洞温然如春碚洞相對稍西有一峯孤起侵/雪名天注峯自此山勢稍平然江岸皆大埠堆積)¶
　　(彌望正如濬渠積土狀晚次黄牛廟山復高峻村/人來賣茶菜者甚衆其中有婦人皆以青斑布帕)¶
<pb:KR2k0052_WYG_045-98b>¶
　　(首然頗白晳語音亦正茶則皆如柴枝草葉苦不/可入口廟靈感神封嘉應保安侯皆紹興以來制)¶
　　(書也其下即無義灘亂石塞中流望之可畏然舟/過乃不甚覺蓋操舟之妙也傳云神佐夏禹治水)¶
　　(有功故食於此門左右各一石馬頗卑小以小屋/覆之其右馬無左耳蓋歐陽公所見也廟後叢木)¶
　　(似冬青而非莫能名者落葉有黒文類符篆葉葉/不同兒輩亦求得數葉歐詩刻石廟中又有張文)¶
　　(忠一贊其詞曰壯哉黄牛有大神力輦聚巨石百/千萬億劍㦸齒牙磥硊江側壅激波濤險不可測)¶
　　(成脅舟人駭怖失色刲羊釃酒千載廟食張公之/意似謂神聚石壅流以脅人求祭饗使神之用心)¶
　　(果如此豈能巍然廟食千載乎蓋過論也夜舟人/來告請無擊更鼓云廟後山中多虎聞鼓則出十)¶
　　(日早以特豕壺酒祭靈感廟遂行過鹿角虎頭使/君諸灘水縮已三之二然湍險猶可畏泊城下歸)¶
<pb:KR2k0052_WYG_045-99a>¶
　　(州秭歸縣界也與兒曹步沙上囘望正見黄牛峽/廟後山如屏風疊嵳峩插天第四疊上有若牛狀)¶
　　(其色赤黄前有一人如着帽立者昨日及今早雲/冒山頂至是始見之因至白沙市慈濟院見主僧)¶
　　(志堅問地名城下之由云院後有楚故城今尚在/因相與訪之城在一岡阜上甚小南北有門前臨)¶
　　(江水對黄牛峽城西北一山蜿蜒廻抱山上有伍/子胥廟大抵自荆以西子胥廟至多城下多巧石)¶
　　(如靈壁湖口之類十一日過達洞灘灘惡與骨肉/皆乗憍陸行過灘灘際多奇石五色粲然可愛亦)¶
　　(或有文成物象及符書者猶見黄牛峽廟後山太/白詩云三朝上黄牛三暮行太遲三朝又三暮不)¶
　　(覺鬢成絲歐陽公云朝朝暮暮見黄牛徒使行人/過此愁山高更逺望猶見不是黄牛滯客舟蓋諺)¶
　　(謂朝見黄牛暮見黄牛三朝三暮黄牛如故故二/公皆及之歐陽公自荆渚赴夷陵而有下牢三游)¶
<pb:KR2k0052_WYG_045-99b>¶
　　(及蝦蟆碚黄牛廟詩者蓋其官時來游也故憶夷/陵山詩云憶嘗祗吏役鉅細悉經覯其後又云荒)¶
　　(煙下牢戍百仞寒溪潄蝦蟆噴水簾甘液勝飲酎/亦嘗到黄牛泊舟聽猿狖也晚泊馬肝峽口兩山)¶
　　(對立修聳摩天畧如廬山江岸多石百丈縈絆極/難迴夜小雨十二日早過東&KR2560;灘入馬肝峽石壁)¶
　　(高絶處有石下垂如肝故以名峽其旁有獅子巖/巖有一小石蹲距張頤碧草被之正如一青獅子)¶
　　(微泉泠泠自巖中出舟行急不能取嘗當亦佳泉/也溪上又有一峯孤起秀麗畧如小孤舟晚抵新)¶
　　(灘登岸宿新安驛夜雪十三日舟上新灘由南岸/上及十七八船底為石所損急遣人徃拯之僅不)¶
　　(至沈然鋭石穿船底牢不可動蓋舟人載陶器多/所至新灘兩岸南曰官漕北曰龍門龍門水尤湍)¶
　　(急多暗石官漕差可行然亦多鋭石故為峽中最/險處非輕無一物不可上下舟人冒利以至此可)¶
<pb:KR2k0052_WYG_045-100a>¶
　　(為戒云遊江瀆北廟廟正臨龍門其下石罅中有/温泉淺而不涸一村賴之婦人汲水皆背負一全)¶
　　(水盎長二尺下有三足至泉旁以杓挹水及八分/即倒坐旁石束盎背上而去大抵峽中負物率着)¶
　　(背又多婦人不獨水也有婦人負酒賣亦如負水/狀呼買之長跪以獻未嫁者率為同心髻高一尺)¶
　　(插銀釵至六隻後插大象牙梳如手大十四日留/驛中晚以小舟渡江南登山至江瀆南廟新修未)¶
　　(畢有一碑前進士曽華旦撰言因山崩石壅成此/灘害舟不可計於是著令自十月至二月禁行舟)¶
　　(知歸州尚書都官員外郎趙誠聞於朝疏鑿之用/工八十日而灘害始去皇祐三年也蓋江絶於天)¶
　　(聖中至是而復通然灘害至今未能悉去若乗十/二月正月水落石盡出時亦可併力盡鑱去鋭石)¶
　　(然灘上居民皆利於敗舟賤買板木及滯留買賣/必揺沮此役否則賂石工以為石不可去須斷以)¶
<pb:KR2k0052_WYG_045-100b>¶
　　(必行乃可成又舟之所以敗皆失於重載當以大/字刻石置驛前則過者必自懲創二者不可不講)¶
　　(當以告當路者十五日舟人盡出所載始能挽舟/過灘然須修治遂易舟離新灘過白狗峽泊舟興)¶
　　(山口肩輿遊玉虛洞去江岸五里許隔一溪所謂/香溪也源出昭君村水味美錄於水品色碧如黛)¶
　　(呼小舟以渡過溪又至魚洞門小纔袤丈既入則/極大可容數百人宏敞壯麗如入大宮殿中有石)¶
　　(成幢蓋旛旗芝草竹笋仙人龍虎鳥獸之屬千狀/萬態莫不逼真其絶異者東石正圓如日西石半)¶
　　(規如月予平生所見巖竇無能及者有熙寧中謝/師厚岑巖記題名又有陳堯咨所作記敘此洞本)¶
　　(末云唐天寳中獵者始得之比歸已夜風急不可/秉燭炬然月明如晝兒曹與全師皆杖䇿相從殊)¶
　　(不覺崖谷之險也十六日到歸州見知州右奉議/郎賈撰子公通判左朝奉郎陳端彦民瞻館於報)¶
<pb:KR2k0052_WYG_045-101a>¶
　　(恩光孝寺距城一里許蕭然無僧歸之為州纔三/四百家負卧牛山臨江前即人鮓甕城中無尺寸)¶
　　(土灘聲常如暴風雨至隔江有楚王城亦山谷間/然地比歸州差平或云楚始封於此山海經夏啟)¶
　　(封孟除於丹陽城郭璞注云在秭歸縣南疑即此/也然史記成王封熊繹於丹陽裝駰乃云在枝江)¶
　　(縣未詳孰是十七日羣集於望洋堂玩芳亭亦皆/沙石犖确之地賈守云州倉歲收秋夏二料麥粟)¶
　　(秔米共五千餘石僅比吳中一下户耳十八日初/得艬船差小然底濶而輕於上灘為便十九日羣)¶
　　(集於歸鄉堂欲以是晚行不果訪宋玉宅在秭歸/縣之東今為酒家舊有石刻宋玉宅三字近以郡)¶
　　(人避太守家諱去之或由此失傳可惜也二十日/早離歸州出巫峽門過天慶觀少留觀唐天寳元)¶
　　(年碑載明皇夢老子事巴東太守劉瑫所立字畫/頗清逸碑側題當時郡官吏胥姓名字亦佳又有)¶
<pb:KR2k0052_WYG_045-101b>¶
　　(周顯德中荆南判官孫光憲為知歸州高從讓所/立碑從讓蓋南平王家子弟光憲亦知名國史有)¶
　　(事迹蓋五代時歸峽皆𨽻荆渚也殿前有柏數百/年物觀下即吒灘亂石無數飯於靈泉寺遂登舟)¶
　　(過葉灘亦名灘也水落舟輕俄頃遂過二十一日/舟中望石門闗僅通一人行天下至險也晚泊邑)¶
　　(東縣江山雄麗大勝秭歸但井邑極於蕭條邑中/纔百餘户自令廨而下皆茅茨了無片瓦權縣事)¶
　　(秭歸尉右迪功郎王康年尉兼主簿右迪功郎杜/得先謁皆蜀人也謁寇萊公祠堂發秋風亭臨江)¶
　　(山是日重隂徵雪天氣飂飄復觀亭名使人悵然/始有流落天涯之歎遂登雙柏堂下舊有萊公所)¶
　　(植柏今已槁死然南山重複秀麗可愛白雲亭則/天下幽奇絶境羣山環擁層出間見古木森然徃)¶
　　(徃二三百年物欄外雙瀑瀉石澗中跳珠濺玉冷/入人骨其下是為慈溪奔流與江㑹予自吳入楚)¶
<pb:KR2k0052_WYG_045-102a>¶
　　(行五千餘里過十五州亭榭之勝無如白雲者而/止在縣廨聽事之後巴東了無一事為令者可以)¶
　　(寢飯於亭中其樂無涯而闕令動輒二三年無肯/補者何哉二十二日發巴東山益奇怪有夫子洞)¶
　　(者一竇在峭壁絶高處人迹所不可至然髣髴若/有欄楯不知所謂夫子者何也過三分泉自山竇)¶
　　(中出止兩派俗云三派有年兩派中熟一派或絶/流饑饉泊疲石夜雨二十三日過巫山凝真觀謁)¶
　　(妙用真人祠真人即世所謂巫山神女也祠正對/巫山峯巒上入霄漢山脚直揷江中議者謂太華)¶
　　(衡廬皆無此奇然十二峯者不可悉見所見八九/峯惟神女峯最為纖麗奇峭宜為仙真所托祝史)¶
　　(云每八月十五夜月明時有絲竹之音徃來峯頂/上峯頂上猿皆鳴達旦方漸止廟後山半有石壇)¶
　　(平曠傳云夏禹見神女授符書於此壇上觀十二/峯宛如屏障是日天宇晴霽四顧無纖翳惟神女)¶
<pb:KR2k0052_WYG_045-102b>¶
　　(峯上有白雲數片如鸞鶴翔舞徘徊久之不散亦/可異也祠舊有鳥數百送迎客舟自唐幽州刺史)¶
　　(李貽詩已云羣鳥幸胙餘矣近乾道元年忽不至/今絶無一鳥不知其故泊清水洞洞極深後門自)¶
　　(山後出黮䦣水流其中鮮能入者歲旱祈雨頗應/權知巫山縣左文林郎冉徽之尉右迪功郎文庶)¶
　　(幾來二十四日早抵巫山縣在峽中亦壯縣也市/井勝歸峽二郡隔江南陵山極髙大有路如綫盤)¶
　　(屈至絶頂謂之一百八盤蓋施州正路黄魯直詩/云一百八盤攜手上至今歸夢繞羊腸即謂此也)¶
　　(縣廨有故鐡盆底鋭似半甕狀極堅厚銘在其中/蓋漢永平中物也缺處鐵色光黒如佳漆字畫淳)¶
　　(質可愛玩有石刻魯直作盆記大約言建中靖國/元年予弟叔向嗣直自涪陵尉攝縣事予起戎州)¶
　　(來寓縣廨此盆舊以種蓮余洗滌乃見字云遊楚/故離宮俗謂之細腰宮有一池亦當時宮中燕遊)¶
<pb:KR2k0052_WYG_045-103a>¶
　　(之地今堙没畧盡矣三面皆荒山南望江山奇麗/又有将軍墓東晉人也一碑在墓後趺陷入地碑)¶
　　(傾前欲壓字纔半存二十五日晡後至大溪口泊/舟出美梨大如升二十六日發大溪口入瞿唐峽)¶
　　(兩壁對聳上入霄漢其平如削成仰視天如疋練/然水已落峽中平如油盎過聖姥泉蓋石上一罅)¶
　　(人大呼於旁則泉出屢呼則屢出可怪也晚至瞿/唐闗唐故夔州與白帝城相連杜詩云白帝夔州)¶
　　(各異城蓋言難辨也闗西門正對灧澦堆堆碎石/積成出水數十丈土人云方夏秋水漲時水又高)¶
　　(於堆數十丈肩輿入謁白帝廟氣象甚古松柏皆/數百年物有數碑皆孟蜀時立庭中石筍有黄魯)¶
　　(直建中靖國元年題字又有越公堂隋楊素所創/少陵為賦詩者已毁今堂近歲所築亦甚宏壯自)¶
　　(闗而東即東屯少陵故居也二十七日早至夔州/州在山麓沙上所謂魚腹永安宮也宮今謂州倉)¶
<pb:KR2k0052_WYG_045-103b>¶
　　(而州治在宮西北甘夫人墓西南景德中轉運使/丁謂薛顔所徙比白帝頗平曠然失闗險無復形)¶
　　(勢在瀼之西故一曰瀼西土人謂山闗之流通江/者曰瀼云州東南有八陣磧孔明之遺迹碎石行)¶
　　(列如引繩每歲江漲磧上/水數十丈比退陣石如故)¶
　　范成大呉船録(石湖居士以淳熙丁酉五月戊辰/離成都泊舟合江亭下合江者乃)¶
　　(岷江别派自永康離堆入成都及彭蜀諸郡合於/此下新津綠野平林烟水清逺極似江南亭之上)¶
　　(曰芳華樓前梅甚多蜀人入吳者皆從此登舟其/西則萬里橋諸葛孔明送費禕使吳曰萬里之行)¶
　　(始於此後因以名橋杜子美詩曰門泊東吳萬里/船此橋正為吳人設余在郡時過此橋輒為之慨)¶
　　(然六月己巳朔發家屬舟下眉州彭山縣泊單騎/轉城過東北門又轉而西自侍郎隄西山走岷山)¶
<pb:KR2k0052_WYG_045-104a>¶
　　(道中五十里至郫觀者塞途嚴裝盛飾帟幕相望/蓋自來無制帥行此路庚午至永康軍崇德廟在)¶
　　(軍城西門外山上秦太守李冰父子廟食處也辛/未登城西樓其下後皆西戎山矣西門名玉壘闗)¶
　　(将至青城當再渡繩橋長百二十丈分為五架橋/之廣十二繩排連之上布竹笆攅立大木數十於)¶
　　(江沙中輦石固其根每數十木作一架掛橋於半/空大風過之掀舉幡幡然大畧如漁人曬網染家)¶
　　(晾綵帛之狀又須捨輿疾步從容則震掉不可立/同行者失色郡人云稍遷數里有白石渡可以船)¶
　　(濟然極耑險也晚至青城山曰寳仙九室洞天夜/宿丈人觀觀丈人峯下五峯峻峙如屛觀之臺殿)¶
　　(上至岩腹丈人自唐以來號五岳丈人儲福定命/真君傳記畧云姓甯名封黄帝同時帝從問龍蹻)¶
　　(飛行之道本朝賜名㑹慶建福宮癸酉自丈人觀/西登山五里至上清宮在最髙峯之頂以板閣揷)¶
<pb:KR2k0052_WYG_045-104b>¶
　　(石作堂殿下視丈人峯直牆堵耳岷山數百峰悉/在欄檻下如翠浪起伏勢皆東傾一軒對大面山)¶
　　(一上六十里有夷坦曰芙蓉坪道人於彼種芎非/留旬日不可登且涉入夷界雖羽衣輩亦罕到山)¶
　　(雪山在西城去此不知幾里而瞭然視之則其峻/極可知上清之遊真天下偉觀夜有燈出四山以)¶
　　(千百數謂之聖燈所至多有説者不能堅決或云/古人所藏丹藥之光或謂草木之靈者亦有光或)¶
　　(又以謂神龍山鬼所作其深信者以謂仙聖之所/設化也甲戌下五里復至丈人觀二十里早頓長)¶
　　(生觀范長生得道處也乙亥十五里發青城縣丙/子二十里早頓周家莊十里至蜀州郡圃内西湖)¶
　　(極廣袤荷花正盛呼湖船泛之繫䌫脩竹古木間/景物甚野為西州勝處湖中多小菱菱至此始見)¶
　　(之丁丑三十里早頓江原縣四十里宿新津縣成/都及此郡送客畢㑹邑中借店僦舍皆满市人以)¶
<pb:KR2k0052_WYG_045-105a>¶
　　(為盛成都萬里橋下之江與岷江合派於此戊寅/為送客住一日飯罷發遣令各歸留者尚十五六)¶
　　(己卯以小舟至彭山與家屬船㑹即解維午後至/眉州城外江即玻瓈江也冬時水色如此方夏潦)¶
　　(怒濤漲皆黄流耳辛巳朝送客燕於眉舘與叙别/壬午發眉州六十里午後至中巖號西州林泉最)¶
　　(佳處相傳為第五羅漢諾距那道塲又為老慈姥/龍所居凡五里至慈姥岩前即寺也甲申早出山)¶
　　(至嘉定日未晡自眉至嘉百二十里中岩其半塗/也乙酉泊嘉定壬寅食後發嘉州僅行二十里至)¶
　　(王波渡宿蜀中稱尊者為波祖及外祖皆曰波又/有所謂天波日波月波雷波者皆尊之乏稱此王)¶
　　(波蓋王老或王翁也宋景文嘗辨之謂當作皤字/魯直貶涪州别駕自號涪皤或從其俗云癸卯發)¶
　　(王波渡四十里至羅護鎮百里至犍為縣過縣二/十里至下壩宿甲辰發下壩百里至叙州宣化縣)¶
<pb:KR2k0052_WYG_045-105b>¶
　　(百二十里至叙州繞亭午叙古戎州也山谷謫居/在小寺中號大苑菴後人遂作祠堂乙巳發叙州)¶
　　(十五里南廣江來合大江通百二十里至南溪縣/四十里至瀘州江安縣百二十里至瀘州方申時)¶
　　(近城有渡瀘亭不知諸葛孔明的從何處渡或云/叙州正對馬湖江馬湖夷入諸夷路當自彼渡也)¶
　　(戊申發瀘州百二十里至合江縣己酉發合江二/百四十里至恭州江津縣二十里過漁洞宿泥培)¶
　　(村庚戌發泥培六十里至恭州自此入峽路大抵/西川至東川風土已不同至峽益陋矣辛亥發恭)¶
　　(州嘉陵江江自利閬果合等州來合大江百四十/里至涪州樂温縣蒲氏墨舊出此縣大韶死久矣)¶
　　(其族猶賣墨不復能大佳亦以價賤故也七十里/至涪州排亭之前波濤大洶湧如屋不可稍泊過)¶
　　(州入黔江泊此江自黔江來合大江怒濤水色黄/濁黔江乃清泠如玻璃其下悉是石底自成都登)¶
<pb:KR2k0052_WYG_045-106a>¶
　　(舟至此始見清江涪雖不與蕃部雜居舊亦夷俗/號為四人者謂華人巴人及禀君與盤瓠之種也)¶
　　(壬子發涪州百二十里至酆都縣遊仙都觀數十/里至竹平宿癸丑發竹平七十里至忠州百十里)¶
　　(至萬州宿甲寅發萬州六十里至開江口水自開/達來合大江四十里至下岩四十里至雲安軍又)¶
　　(十餘里風作水湧泊舟宿乙卯行百四十里至夔/州余前年入蜀以重午至䕫魚復方漲八陣在水)¶
　　(中今來水更過之六十四蕝不復得見頗有遺恨/峽江水性大惡飲輒生癭婦人尤多前過此時婢)¶
　　(子輩汲江而飲數日後發熱一再宿項頸腫起十/餘人悉然至西川月餘方漸消散丙辰泊䕫州早)¶
　　(遣視瞿唐水僅能漫灧澦之頂盤渦散出其上謂/之灩澦撒髪人云如馬尚不可下況撒髮邪是夜)¶
　　(水忽驟漲渰及排亭及明走視灩澦則在五丈以/下或可以儌倖入峽而夔人猶難之丁巳水漲未)¶
<pb:KR2k0052_WYG_045-106b>¶
　　(已遂決解維十五里至瞿唐口水平如席獨灧澦/之頂猶渦紋瀺灂舟拂其上以過揺櫓者皆汗手)¶
　　(死心面無人色蓋天下至險之地行路極危之時/旁觀者蓋皆神驚余已在舟中一切付之自然不)¶
　　(暇問據胡牀坐抬頭處任其盪兀每一舟入峽數/里後舟方續發水勢怒急恐猝相過不可解拆也)¶
　　(帥司遣卒執一旗次第立山之上下一舟平安則/簸旗以招後船舊圖云灩澦大如樸瞿唐不可觸)¶
　　(艷澦大如馬瞿唐不可下此俗傳灧澦大如象瞿/唐不可上葢非是也後人立石辨之甚詳峽中兩)¶
　　(岸高岩峻壁斧鑿之痕皴皴然而黒石灘最號險/惡兩山束江驟起水勢不能平余來此水勢適平)¶
　　(俗所謂茶槽者又水大漲渰沒草木謂之青草齊/則諸灘之上水寛少浪可以犯之余之來此水未)¶
　　(能盡漫草木但名草根齊亦不可涉然犯難而行/不可囘首也十五里至大溪口水稍濶亦差逺夔)¶
<pb:KR2k0052_WYG_045-107a>¶
　　(峽之險矣七十里至巫山縣宿縣人云昨日水大/漲灧澦恰在船底故可下䕫峽巫峽則不能却須)¶
　　(水退十丈乃可是夕水驟退數丈同行者皆有喜/色戊午乗水退下巫峽灘瀧稠險湍流洄洑其危)¶
　　(又過夔峽三十五里至神女廟廟前灘尢洶怒十/二峯俱在北岸前後映帶不能足其數十二峯皆)¶
　　(有名不甚切事不足錄所謂陽臺高唐觀人云在/來鶴峯上亦未必是神女之事據宋玉賦本以諷)¶
　　(襄王後世不察一切以兒女䙝之今廟中石刻引/墉城記瑶姫西王母之女稱雲華夫人助禹驅神)¶
　　(鬼斬石疏波有功見紀今封妙用真人廟額曰凝/真觀廟有馴鴉客舟将來則迓數里外船過亦送)¶
　　(數里土人謂之神鴉二十里至東奔灘高浪大渦/巨艑掀舞不當一葉或為渦所使如磨之旋三老)¶
　　(挽抬竿叫呼力爭以出渦二十里過歸州巴東縣/九十里至歸州未至州數里曰吒灘其險又過東)¶
<pb:KR2k0052_WYG_045-107b>¶
　　(奔連接新城下大灘曰人鮓甕己未泊歸州八月/戊辰朔發歸州五里至白狗灘三十里至新灘此)¶
　　(灘惡名豪三峽八十里至黄牛峽上有洺川廟黄/牛之神也亦云助禹所疏川者廟在大峯峻壁之)¶
　　(上有黄跡如牛一黑跡如人牽之云此其神也順/流而下黄牛峽盡則扇子峽過此則峽中灘盡矣)¶
　　(三十里得南岸平地曰平善壩出峽舟至是皆相/慶而更生舟師篙工皆有犒賜巳己發平善壩三)¶
　　(十里至/陜州)¶
　元費著成都周公禮殿聖賢圖考(至聖文宣王廟在/於城内南門之西)¶
　　(前漢文翁學宮故址後漢獻帝興平元年甲戌大/守高䀢距今慶元戊午凡一千四年舊號周公禮)¶
　　(殿殿制甚古低屋方柱柱上狹下廣與今制異左/柱有高䀢修學舍記凡三百四十二字其文紀漢)¶
<pb:KR2k0052_WYG_045-108a>¶
　　(初平五年按史初平止四年次年改為興平今尚/云爾者豈是時天下方亂道梗不通或未知朝廷)¶
　　(改元爾殿有板龕護先聖像丘文墦畫山水龕後/有板壁黄筌晝湖灘丘晝今亡獨黄畫存殿之壁)¶
　　(高下三方悉圖畫上古以來君臣及七十二弟子/像世傳晉太康申太守張收之筆收子載即銘劔)¶
　　(閣者也東晉王羲之有帖問蜀守云知有漢時講/堂是漢何帝知畫三皇五帝以來備有畫乂精妙)¶
　　(甚可觀彼方能畫者欲因摹取以廣異聞此畫當/在永嘉前疑非出於張收又按元豐郭若虚圖畫)¶
　　(見聞誌漢文翁學堂在益州因經頽廢高䀢復繕/立圖畫古今聖賢之像及瑞物於壁抑東漢以前)¶
　　(人物高䀢時所作至收輩遞增益之與嘉祐中王/公素命摹寓為七卷凡一百一十五人為成都禮)¶
　　(殿聖賢圖紹興中席公益又舉寫於石經堂凡一/百六十八人案續記可辨識姓名者一百七十二)¶
<pb:KR2k0052_WYG_045-108b>¶
　　(人今貌像宛然者一百四十九人僅存髣髴者三/十二人姓名存者六十五人今仍紀續記姓名於)¶
　　(左/)¶
　　盤古　　　　伏羲　　　　神農¶
　　蒼頡　　　　沮誦　　　　黃帝¶
　　少昊　　　　髙陽　　　　祝融¶
　　髙辛　　　　堯　　　　　舜¶
　　禹　　　　　咎繇　　　　稷¶
　　契　　　　　伯夷　　　　夔¶
<pb:KR2k0052_WYG_045-109a>¶
　　湯　　　　　伊尹　　　　髙宗¶
　　傅說　　　　太王　　　　王季¶
　　太伯　　　　文王　　　　太顛¶
　　閎夭　　　　散宜生　　　南宫适¶
　　武王　　　　太公　　　　周公¶
　　成王　　　　召公　　　　仲山甫¶
　　宣王　　　　管仲　　　　子產¶
　　李沐　　　　老子　　　　孔子¶
<pb:KR2k0052_WYG_045-109b>¶
　　顏囘　　　　閔損　　　　冉雍¶
　　冉耕　　　　蘧瑗　　　　冉求¶
　　端木賜　　　卜商　　　　樂欬¶
　　仲由　　　　有若　　　　虙不齊¶
　　原憲　　　　商澤　　　　曾參¶
　　南宫韜(史記作/南宮括)公冶長　　　言偃¶
　　公西箴(家語作/公西滅)顔髙(家語作/顔刻)　公西赤¶
　　樊須　　　　宰予　　　　髙柴¶
<pb:KR2k0052_WYG_045-110a>¶
　　任不齊　　　漆雕開　　　顏噲¶
　　冉孺　　　　漆雕徒夫(家語作/漆雕徒)¶
　　榮旂(家語作/榮祈)　奚容箴(家語作/奚箴)澹臺滅明¶
　　琴牢　　　　廉□　　　　施之常¶
　　公伯寮　　　秦商　　　　后處(家語作/石處)¶
　　石作蜀(家語作/石子蜀)邽巽(家語作/邽選)　巫馬施(家語作/巫馬期)¶
　　廉潔　　　　梁鱣　　　　燕伋¶
　　孔忠　　　　商瞿上(家語作/商瞿)鄭國¶
<pb:KR2k0052_WYG_045-110b>¶
　　曹䘏　　　　公晢哀(家語作/公西哀)壤西赤(家語作/壤駟赤)¶
　　顓孫師　　　原元籍(家語作/原籍)公肩定(家語作/公肩)¶
　　漆雕哆(家語/作陊)　曽㸃(史記/作箴)　　公孫勾兹(家語作/公祖兹)¶
　　步叔乗　　　左人郢(家語作/左郢)顏無繇(家語作/無由)¶
　　司馬耕　　　顏祖(家語作/顔相)　申儻(家語作/申績)¶
　　孟軻　　　　秦祖　　　　伯䖍¶
　　顔幸　　　　鄔單　　　　叔仲㑹¶
　　公孫龍　　　冉季　　　　秦冉¶
<pb:KR2k0052_WYG_045-111a>¶
　　公良孺　　　狄黑　　　　蕭何¶
　　張良　　　　叔孫通　　　陸賈¶
　　漢文帝　　　賈誼　　　　文翁¶
　　漢武帝　　　董仲舒　　　公孫𢎞¶
　　倪寛　　　　司馬相如　　王吉¶
　　蕭奮　　　　戴勝　　　　匡衡¶
　　王尊　　　　李疆　　　　莊君平¶
　　劉向　　　　揚雄　　　　漢光武¶
<pb:KR2k0052_WYG_045-111b>¶
　　鄧禹　　　　張諶　　　　張湛¶
　　桓温　　　　劉平　　　　鍾興¶
　　第五倫　　　廉范　　　　班固¶
　　黃昌　　　　种暠　　　　馬融¶
　　李膺　　　　高䀢　　　　陳實¶
　　服䖍　　　　陳紀　　　　鄭𤣥¶
　　諸葛亮　　　龎統　　　　董和¶
　　費詩　　　　譙周　　　　鍾繇¶
<pb:KR2k0052_WYG_045-112a>¶
　　王肅　　　　羊祐　　　　張華¶
　　杜預　　　　王濬　　　　夏侯湛¶
　　喬智明　　　范廣　　　　王遵¶
　　謝安　　　　亘石䖍¶
　明彭韶山川形勝述(蜀之地南撫蠻獠西抗吐蕃上/絡東井岷嶓鎮其域汶江出其)¶
　　(徼以褒斜為前門靈闗為後户峩眉為城郭南中/為苑囿緣以劒閣阻以石門面越負秦地大且要)¶
　　(誠天府之國也揚子雲益州箴曰巖巖岷山古曰/梁州華陽西極黒水南流秦作無道三方潰叛儀)¶
　　(兵征暴遂國於漢拓開疆宇恢梁之野列為十二/比美虞夏牧臣司梁是職是圖經營盛衰敢告士)¶
<pb:KR2k0052_WYG_045-112b>¶
　　(夫集記云禹别九州八曰華陽黒水惟梁州岷嶓/既藝沱潛既道蔡䝉旅平又曰岷山導江東别為)¶
　　(沱漢地理志言蜀郡湔氐道禹貢岷山在西徼外/江水所出東南至江都入海過郡凡行七千七百)¶
　　(六十里按岷山在茂州直西北最後蕃曰列鵝村/其村有岷山山之右有嶺曰鐵豹則分水之上源)¶
　　(也水二派共一西南入尖囊大渡河其一正南入/溢村至石紐過汶川則禹之所導江也鐵豹一名)¶
　　(羊膞蓋夷語不同耳任豫益州記言江出羊膊嶺/經甘松至灌千餘里是也大抵蜀之山近江源者)¶
　　(通謂之岷山峯連岡屬千里不絶今俗謂青城為/岷山者以此續記云凡曰岷嶓該衆山言也凡曰)¶
　　(沱潛該衆水言也蓋蜀山之居左者皆曰岷居右/者皆曰嶓水出於岷者皆謂之江出於嶓者皆謂)¶
　　(之漢或謂之漾或謂之沔出於江而别流别而復/合皆謂之沱出於漢而别流别而復合皆謂之潛)¶
<pb:KR2k0052_WYG_045-113a>¶
　　(古今論岷嶓沱潛者衆矣然叅差不齊莫得其真/者蓋由不知蜀山之居左者皆得為岷蜀山之居)¶
　　(右者皆為嶓而獨指茂州之汶山/為岷山金牛之嶓冢為嶓隘矣)¶
　　陜嗣宗洪雅縣築隄禦水議(縣南岸義和一鄉田/廬半沒馮夷先年亦)¶
　　(曽議修而迄無長計非以夫役不均偷安偏累則/緣布置無䇿冒用廢時兼之董事者惰穢乾沒而)¶
　　(編籍者任意脱漏工之成也何日之有且南岸下/市壩一帶沙鬆土薄春不可樹冬不凝冰非有厚)¶
　　(土高柵密柳根盤難以固其基非多竹簍纍石縱/横交鎖無以遏其衝非預勤工備料察田之多寡)¶
　　(酌地之逺近而輕重布之俾其勞逸均而甘苦適/今人人恊心而種種應手終非畫一經久之算亦)¶
　　(嘗細察之矣夫以下市有人田然或田在此而居/則在彼有田宅現在本處而税糧向寄入别里者)¶
<pb:KR2k0052_WYG_045-113b>¶
　　(則編夫要矣逐戸而督之非法也宜以本壩中心/為界近河者以一石田為夫一名十石有十總百)¶
　　(石有百總逺者以一石三斗為夫一名十三石為/十總百三十石為百總各挨次編定多者分撥少)¶
　　(者□合總各率其夫夫各勤其力彼近者災切剝/膚逺者患及唇齒有不躍然圖捍者乎則稽田要)¶
　　(矣田畝數載魚鱗簿就一鄉有鱗長而各家歸户/冊與塘隁水分簿至較然也且令人各報其田人)¶
　　(共覺其隱照種認夫照行口認隄仍各插簽為界/畫界砌築而廣狹高卑有定程也什百丈尺有實)¶
　　(數也即狡黠者欲就中盈縮推諉而所睹記田畝/者最確誰任那移而不各凛凛畢事者乎則辨用)¶
　　(要矣河流湍急河口寛淼㑹須於應塞處丈量明/白仍各分差等而計其什用度需木欄若干竹簍)¶
　　(若干仍共稽編夫若干何戸幾總幾夫何人幾竹/幾木何竹木幾錢幾分按田糧之實數而次第程)¶
<pb:KR2k0052_WYG_045-114a>¶
　　(之不分士民亦不分城市邨鎮誰無思患豫防而/各有備無患之具乎則擇人要矣然夫雖編而不)¶
　　(無睹銷希免混頂躱避者田既察而又不無欺詭/増減者辦用物料雖布而又恐有賄脱不理墮累)¶
　　(難承者為今日計工責在長吏所為巡行監督日/日而程之人人而稽之則佐領方終日兀坐無一)¶
　　(事何靳於拮据而不悉心力以董率且合邑猶有/公直亷能之義民保長在選擇而令集事是亦可)¶
　　(效一臂而濟緩急之用無虞獨拍不響獨力難成/矣至夫從中壩大河沿邊取土就湮没故道用船)¶
　　(運石是疏其流轉其衝塞之易易耳若自城西北/外始修文山至節峩渡等處為邑城防東南外由)¶
　　(下壩至闗祠前為附郭防皆近二百丈/士民併力築之庶幾免削割之災乎)¶
　外紀¶
<pb:KR2k0052_WYG_045-114b>¶
　　(華陽國志云黄帝為其子昌意娶蜀山氏之女生/子高陽是為帝嚳封其支庶於蜀考之綱鑑云顓)¶
　　(頊高陽氏姫姓祖曰黄帝父曰昌意昌意娶蜀山/氏之女曰女樞感瑶光貫月之祥生帝於若水又)¶
　　(云帝嚳高辛氏名夋姓姬祖曰少昊父曰蟜極少/昊黄帝之子元囂也則是高陽之與帝嚳為堂叔)¶
　　(姪而蜀山氏之女之子迺顓頊高陽氏而非帝嚳/封支庶乃帝嚳髙辛氏而非高陽也史記云封支)¶
　　(庶於蜀華陽國志志蜀亦云封其支庶於蜀而志/巴又云黄帝高陽之支庶意者支庶兼治巴蜀也)¶
　　(富順李元甫古巴人也序其志而分言之曰巴/則黄帝之支封蜀則帝嚳之母家未知何謂)¶
　　(嘉定志名宦云隋趙昱青城人與道士李旺遊累/辭澂聘後煬帝徵為嘉州太守時州有蛟為害昱)¶
　　(令民募船數百率千餘人臨江鼓噪自被髮仗劒/入水有七人亦被髪仗劒入水隨之天地晦暝少)¶
<pb:KR2k0052_WYG_045-115a>¶
　　(頃雲霧斂收七人不復出惟趙昱左手持劒右手/提蛟首奮波而出河水盡赤蛟害遂除開皇間挈)¶
　　(家入山踪跡不復見後有運餉者見昱乗白馬引/白犬一童子腰弓挾彈以從騶從如平生焉唐太)¶
　　(宗封為神勇大将軍廟祀灌口明皇幸蜀進封赤/城王宋張詠治蜀蜀亂詠禱祠乃得神助蜀平事)¶
　　(聞封川主清源妙道真君今所祀川主者趙昱也/咸謂川主祀秦蜀守李冰而李冰實無川主事焉)¶
　　(益州耆舊傳漢陳夀作益州記漢李膺作華陽國/志晉常璩作成都記唐盧求作蜀檮杌宋張唐英)¶
　　(作成都古今集記宋趙抃作續記宋王剛中作蜀/鑑宋李文子作丙丁一記宋范石湖胡長文作夔)¶
　　(記明郭棐作諸書僅華陽國志蜀鑑/蜀檮杌夔記有刻餘俱漫漶久矣)¶
　　(蜀之文人才士每出皆表儀一代領袖百家漢如/揚雄王褒司馬相如唐如陳子昻李白宋如蘇家)¶
<pb:KR2k0052_WYG_045-115b>¶
　　(父子元如虞集豈他方所能比擬然不特此/香奩之彦若花蘂當爐製箋才情豈在人下)¶
　　(油井在嘉定眉州青神井硏洪雅犍為諸縣居人/皆用以燃燈官長夜行則以竹筒貯而燃之一筒)¶
　　(可行/數里)¶
　　(茶為蜀中郡邑常産䝉嶺在名山霧中在大邑俱/擅古今名品世又謂峩眉之味初苦而終甘茶經)¶
　　(又云瀘茶味佳飲之療風若成都之灌縣夔門/之間縣以及凌雲沙坪初春所採不減江南)¶
　　(鹽井各州邑多有之大小不一深可數十丈上孔/僅盃盂大用竹作長筒垂下取水而煎晒即成鹽)¶
　　(業此有成富者亦有家為之累者隨其所/遇然開井祗憑堪輿家言不知何術得此)¶
　　(文昌帝君傳云降生於越之西巂之南兩郡之間/今之名山縣是也志稱祠中刻有帝親筆書自作)¶
<pb:KR2k0052_WYG_045-116a>¶
　　(紫府飛霞洞記落/筆精妙命詞簡逺)¶
　　(許真君名遜洪州人也嘗為德陽縣令有仙術歲/歉點石化金以濟民今縣治有煉丹井煉丹臺遺)¶
　　(跡存焉即豫章/鐵柱宮所祀者)¶
　　(宋祁有益部方物贊曰海椶曰楠曰榿曰竹柏曰/海芋曰紅豆曰紫竹曰慈竹曰椶竹曰方竹曰柑)¶
　　(曰赤鸇芋曰綠葡萄曰天師粟曰天仙果曰隈支/曰錦被堆曰錦帶花曰石蟬花曰長生草曰瑞草)¶
　　(曰紅蕉花曰重葉海棠曰月季花曰佛豆添色拒/霜花曰黄&KR1616;䕷曰艾子曰鴛鴦草曰虞美人草曰)¶
　　(仙人稻曰羞寒花曰瑞聖花曰七寳花曰旌節花/曰娑羅花曰木蓮花曰鵝毛玉鳯花曰蒟曰珍珠)¶
　　(菜曰朝日&KR1567;曰蟬花曰燖麻曰水硫黄曰附子曰/石瓜曰芎曰大黄曰餘甘子曰金星草曰桐花鳯)¶
<pb:KR2k0052_WYG_045-116b>¶
　　(曰紅桐觜曰荏雀曰護花鳥曰百舌鳥曰狨曰龍/羊曰玃曰魶魚曰嘉魚曰&KR2752;魚曰黑頭魚曰沙綠)¶
　　(魚曰石鼈魚曰金/蟲凡六十五種)¶
　　(簡州逍遥洞有漢碑古𨽻十二字云漢安元/年四月十八日㑹仙友旁書東漢仙集留題)¶
　　(資縣有唐顔魯公書中興頌刻於廢寺磨崖上石/理甚粗字半漫滅去碑五里河名唐明渡云明皇)¶
　　(駐蹕/之所)¶
　　(眉州有蘇長公水坻小像李龍眠畫子由贊雖明/初重刻不失古意又有長公馬劵刻黄魯直跋及)¶
　　(醉翁亭記水調歌頭諸/碑皆近代效滁黄鑴者)¶
　　(潼川即古梓州城外牛頭寺在焉形/如伏牛竹樹迢遞不負昔賢稱賞)¶
<pb:KR2k0052_WYG_045-117a>¶
　　(傳稱雷威作琴不必皆桐遇大風雪之日酣飲帶/蓑笠獨往峩眉山深松中聽其聲連延悠揚者伐)¶
　　(之斵以為琴有最愛重者以/松雪名之故世稱雷威琴)¶
　　(西番與蜀相近貢道必由錦城有三歲一至者有/一歲一至者其貢則小鍍金銅佛銅小寳塔彩色)¶
　　(小畫佛銅鐵刀劒盔甲及珊瑚唵叭香舍利子氆/氌諸貨也舍利子止小菉豆大紅紫色用香綿包)¶
　　(裏問其俗云伊國人初生時即能言前生功果者/國王拜為國師僧人老死能前知死期而以所餘)¶
　　(付後人者國人即謂真佛遂合衆同焚從灰燼中/得舍利今來獻貢之僧皆係中年紅補衣僧㡌束)¶
　　(五彩軟帶乃伊國之尊官法師中朝之賜衣也言/語不同中華食牛羊肉而飲酒番物名不一志載)¶
　　(惟足力麻鐵力麻氆氌三種而自蜀人言者有曰/細□工部氎□絨邊工□姜納大貨貼裡綿惟憑)¶
<pb:KR2k0052_WYG_045-117b>¶
　　(粗細顔色/以定價值)¶
　　(川扇不知起自何時然李德裕有畫桐花鳯扇賦/云未若繪兹禽於素扇動凉風於羅薦則唐時已)¶
　　(嘗製之竹本蜀所富有第不甚堅厚紙則出嘉州/彭縣輕細柔薄雅可製扇是其來已非一日矣)¶
　　(諸葛鼓乃銅鑄者其形圓上寛而中束下則敞口/大約若今楂斗之倒置也面有四水獸四周有細)¶
　　(花紋其色不甚碧綠擊之彭彭有/聲如鼓云置於水擊之其聲更鉅)¶
　　(青城在灌縣西南八十里玉匱經云黄帝封為五/岳丈人乃嶽瀆上司諸仙崇秩天下有三十六洞)¶
　　(天此其第五上有流泉懸樹一日六時洒落謂之/朝泉天倉諸峯三十有六前十八謂之陽後十八)¶
　　(謂之隂前號青城後號大面又有七十二小洞應/候八大洞應節道書為神仙都㑹五岳真形圖洞)¶
<pb:KR2k0052_WYG_045-118a>¶
　　(天所在其下别有日月分精所照福地記云有甘/露芝草天池夷堅丙志云青城以二月望為道㑹)¶
　　(四逺畢至巨室張氏唐氏輪主之既集閉門罷㑹/乃啓一日方齋有道人扣門閽者止之乃下茶肆)¶
　　(脱笠掛壁間曰為我視此隨當復來少頃笠旋如/輪驚報觀中揭之下有詩云偶乗青帝出蓬萊劒)¶
　　(㦸崢嶸遍九垓綠履黄冠俱不識/為留一笠不沈埋衆相視悔恨)¶
　　(青城有石刻六時水三字旁書河東邊敏修施天/漢勾千齡書住庵馮守中立石俱八分書大類岣)¶
　　(嶁峯禹/碑筆意)¶
　　(劒閣兩崖峻拔鑿石架閣而/為棧道秦司馬錯由此伐蜀)¶
　　(籌筆驛在廣元武侯出師嘗駐於此唐李義山詩/云魚鳥猶疑畏簡書風雲長在護儲胥徒令上将)¶
<pb:KR2k0052_WYG_045-118b>¶
　　(揮神筆終見降王/走傳車此其地也)¶
　　(聖燈蓬山者為最初出三四點漸至數/十點高下相應離合不常未知何物)¶
　　(錦城又名芙蓉城昔蜀孟昶僭擬宮苑城上盡種/芙蓉謂左右曰真錦城也後世因亦種芙蓉於上)¶
　　(唐史載明皇狩蜀至萬里橋問橋名左右對以萬/里明皇歎曰開元末僧一行謂更二十年國有難)¶
　　(朕當逺遊至萬里之外/此是也遂駐蹕成都)¶
　　(揚雄舊宅在府治西成都縣治其舊址也今藩署/前有墨池草𤣥亭在焉誦岑參詩吾悲子雲居寂)¶
　　(莫人已去娟娟西江月猶照草𤣥處為之悵然米/芾有墨池碑字嘉州亦有墨池在凌雲寺靈文殿)¶
　　(左相傳東坡洗/硯於此故也)¶
<pb:KR2k0052_WYG_045-119a>¶
　　(子雲家貧嗜酒問字者多載酒而徃清賞錄載昔/有犍為人得雄草𤣥之硯形如今製但去圭角)¶
　　(王褒宅在資縣墓在資/陽舊碑剝落不堪讀)¶
　　(李白宅在彰/明有碑刻)¶
　　(相如宅在城西南五里又云在市橋西今琴臺去/城西五里豈非其處乎秀柏參差當壚滌器風流)¶
　　(宛然/可見)¶
　　(百花潭口舊有任氏一碑立於風雨中予令人滌/去苔蘚讀之乃宋熙寧年間吳中復撰八分書也)¶
　　(字半漫滅畧可成誦云夫人微時見一僧墜汚渠/為濯其衣百花湧出因而名其潭後杜少陵薛濤)¶
　　(皆買居潭側百花潭水較江/水差重取以烹茶其味自别)¶
<pb:KR2k0052_WYG_045-119b>¶
　　(射洪祠在北門外驛傍傳云蜀獻王初之國夢有/神冠冕來謁者王問為誰對曰陳子昻也今為射)¶
　　(洪土神王駕過護送至此王因問其/地立祠祀之世因謂子昻為蜀土神)¶
　　(東坡云古今畫水多作平逺細皺其善者不過能/為波頭起伏唐處士孫位始出新意盡水之變號)¶
　　(稱神逸其後蜀人黄筌孫知微皆得其筆法嘗於/大慈寺四壁作輸㵼跳蹙之勢洶洶若崩崖也知)¶
　　(微死畫法中絶今大慈寺故在也四壁安能復覩/大慈寺壁間舊有文與可墨竹有牆頭細雨垂纖)¶
　　(草水面廽風聚落花之/句亦宋人名筆今漫滅)¶
　　(郫筒酒乃郫人刳大竹為筒貯春釀於中相傳山/濤治郫用筠管醸&KR1616;䕷作酒經旬方開香聞百歩)¶
　　(今其製/不傳)¶
<pb:KR2k0052_WYG_045-120a>¶
　　(仙宫佛院成都頗盛半創自獻王之國時累代藩/封中貴從而増益之殿宇廊廡華麗高敞觀如元)¶
　　(天雲臺寺如昭覺金像淨居淨因足供金沙廟如/昭烈宮如青羊俱不減兩都規模    遊眺)¶
　　(者錦諸寺間藏有佛牙甚至重七斤餘/    袱珠匣珍襲嚴祀皆洪武間頒)¶
　　(楊用修著述之富古今罕儔予所見已刻者二十/九種升菴全集升菴詩集升菴詩話楊子巵言尺)¶
　　(牘清裁詞林萬選丹鉛要錄丹鉛總錄丹鉛摘錄/丹鉛餘錄丹鉛續錄萟林伐山墨池璅錄詩話補)¶
　　(遺五言律祖絶句辯體禪林鈎元水經古文韻語/轉註古音畧古音駢字古音複字古音附錄異魚)¶
　　(圖贊韻林原訓李詩選杜詩選風雅遺編明詩抄/未見已刻者三十九種南中續集玉堂集長短句)¶
　　(長短句續集書品詞品金石古文畫跋尺牘拾遺/選詩外編選詩拾遺唐絶精選唐音百絶唐絶増)¶
<pb:KR2k0052_WYG_045-120b>¶
　　(奇六言詩選古文音釋古音獵要古音叢目奇字/韻古文參同契温泉詩集洞天元紀檀弓叢訓禪)¶
　　(藻集譚苑醍醐陶情樂府樂府續集箜篌新詠墐/户錄滇載記脉位圖説連夜吟卷月節詞千里面)¶
　　(談經義模範崔氏誌銘山海經補註七十行戍藁/聞未刻者尚有七十一種各史要語晉史精語夏)¶
　　(小正解管子敘錄荘子刋語古雋謝華啓秀羣書/麗句文海釣鼇名奏菁英四詩表証古文韻語别)¶
　　(錄古文古詩選明詩續抄詩林振秀五言絶選選/唐百絶襄中秀句古今桞詩古諺古今風謠蒼洱)¶
　　(紀遊填詞選梧百琲明珠詞苑増奇草堂詩餘補/遺六書傳證六書探賾篆韻索隱古篆要畧六書)¶
　　(統摘要𨽻駢銘心神品韻藻晞籛&KR2325;筆清暑錄布/姓錄滇程紀書畫名跋書畫神品目素問糾畧羣)¶
　　(艶傳神江花品藻滇侯記引書晶釲丹鉛别錄丹/鉛閏錄丹鉛贅錄升菴疑説文遊餘錄巵言閏錄)¶
<pb:KR2k0052_WYG_045-121a>¶
　　(敝帚病榻手吹蘇黄詩髓宛陵六一詩選五言三/韻詩選五言别選宋詩選元詩選羣公四六節文)¶
　　(古韻詩畧説文先訓古今詞英填詞玉屑六書練/證逸古編經書指要唐史要偶語六書索隱總之)¶
　　(一百四十種出何/宇度益部談資)¶
　　(蜀道難自古記之梁簡文帝詩云巫山七百里巴/水迂迴曲為川東舟行峽中作也李白詩云不與)¶
　　(秦塞通雲烟為川北棧道作也大都蜀道無不難/者峽固險矣而陸亦匪易如夷陵至巴東之路視)¶
　　(棧道何異是其難/又在楚不在蜀耳)¶
　　(竹枝歌唐劉禹錫白居易皆嘗賦之凄婉悲怨蘇/長公云有楚人哀屈弔賈之遺聲焉鶴林玉露載)¶
　　(宋時三峽長年猶/能歌之今亡矣)¶
<pb:KR2k0052_WYG_045-121b>¶
　　(巫山女子皆善吹簫嫁時衆女子治具送之吹/簫數日為樂蜀中此俗毋乃神女之遺風乎)¶
　　(瞿唐即峽内江水深沈處灩澦乃一石笋/樹兩峽之中若青螺寳劒揷於鏡中波面)¶
　　(峽口鐵柱二不知何代物上/鑄守關大将軍徐宗武等字)¶
　　(峽口石上字多磨滅惟一詩云白帝城邊春草生/黄牛峽裏水波清追思昭烈千古事長使英確氣)¶
　　(不平後書大元至元十九年歲次壬午鎮/國上将軍四川宣慰使何公同男到此吟)¶
　　(夔城無井官府軍民咸取汲於江雖治井亦不能/貯水府治後有一泉自山頂流下四時不竭因而)¶
　　(引入治内鑿池以貯/之亦不能多分别派)¶
　　(白帝城上僅有元人一碑亦不甚佳工部舊日草/堂在城東十餘里外尚有遺址可尋止存一碑數)¶
<pb:KR2k0052_WYG_045-122a>¶
　　(字題重修東/屯草堂記)¶
　　(城西開元寺唐了休禪師道塲也國初張三丰與/僧廣海善寓居於寺者七日臨别贈詩云深入浮)¶
　　(屠斷世情奢摩頭陀恰相應天花隱隱呈微瑞風/葉琅琅詠大乗宻室晝閒雲作蓋空亭夜盡月為)¶
　　(燈魂消影散無何有到此誰能見老僧並留草履/一雙沈香三片而去後海以詩及二物獻之文皇)¶
　　(各賜玉環一枚千佛袈裟一領今猶置寺/中稱世寳云解學士縉有寺中法堂記碑)¶
　　(萬縣本漢&KR1219;䏰縣地隔江有岑公洞寛敞如庭室/中有石狀如芝壁多前代題識洞前石碑林立惟)¶
　　(黄山谷楷書甚佳岑/公唐人也為仙化去)¶
　　(梁山亦漢&KR1219;䏰縣地東九十里有泉自山頂下注/東坡昔以飛練名其亭嘉靖間守臣獲白兔於此)¶
<pb:KR2k0052_WYG_045-122b>¶
　　(因更建亭宇故/今稱曰白兎亭)¶
　　(蜀都大抵雨多風少故竹樹皆修聳少陵古柏三/千尺人譏其痩長詩固有放言要之蜀産於他迥)¶
　　(異若謂柏之森森者惟蜀為然/所謂喬木如山者亦惟蜀為然)¶
　　(楊柳多寄生状類冬青亦似紫藤經冬不凋春/夏之交紫花散落满地冬月望之榮枯各異)¶
　　(黎州安撫司内小㕔東有梨樹一株高九丈圍九/尺州人取其枝以接果呼為三藏梨相傳唐僧西)¶
　　(遊植黎杖於此曰/他日州治在此云)¶
　　(月竹嘉定州/産每月生笋)¶
　　(峩眉山本以兩山相對如蛾/眉故名字當从虫不當从山)¶
<pb:KR2k0052_WYG_045-123a>¶
　　(峩眉山周廻千里高八十里中有光怪每天晴雲/湧浩若銀濤其光五采如輪俗云佛現夜半有光)¶
　　(熠熠來自天際者又謂之聖燈光相寺在大峩絶/頂登其處遥望西天見雲山一云有小鳥如鷦鷯)¶
　　(類人言一云自白/水躡其巔六十里)¶
　　(峩眉古今之勝境也山中光怪若虹霓然每見雲/中映射之際俗謂佛光於未發時有鳥先飛過若)¶
　　(言施主發心菩薩來到光既散復來作聲施主布/施菩薩去了又拾藏山中白石大小皆六稜照燿)¶
　　(有光采佛殿自西望見三峯插天皆積/雪如銀每日下峯頭則殿中然燈云)¶
　　(蜀中山水稱嘉定自古名人寓居其間漢則揚子/雲晉則郭景純唐則李太白宋則蘇東坡黄山谷)¶
　　(晁公/武)¶
<pb:KR2k0052_WYG_045-123b>¶
　　(五塊石在萬里橋之西相傳以為海眼其南即/漢昭烈陵今嘉定州之金眼岡亦有五塊石)¶
　　(支機石在蜀城西南隅石牛寺之側出土而立高/可五尺餘石色微紫近土有一窩傍刻支機石三)¶
　　(篆/文)¶
　　(天涯石在城東門/内寳光寺東之側)¶
　　(深淘灘低作隁六言石刻在灌縣相傳秦李/冰鑿離堆時所為至今節宣水利無遇此言)¶
　　(豫章簡西嶨紹芳弱冠客遊滇南題詩山寺楊升/菴先生一見異之使人物色遂為忘年交凡先生)¶
　　(出入必引與俱先生藏書甚多簡一覧輒記每清/夜劇談他人不能答簡一一應如響在滇南倡和)¶
　　(及訂較文藝惟簡為多年幾六十四歸䝉山先生/送之詩金蘭意氣昔論文晏坐朝霜竟夕曛千里)¶
<pb:KR2k0052_WYG_045-124a>¶
　　(驅馳來僰道十年羈旅共滇雲交遊落落辰星散/蹤跡悠悠逝水分江北江南從此别何時何地再)¶
　　(逢君歸數年卒其子詣先生瀘陽時先生以疾卧/牀呼拜牀下問西嶨安否其子曰死矣先生長吁)¶
　　(拭淚遂向壁/求之千古矣)　　　　　　　　　　　(當/)¶
　　(楊升庵先生在滇南每出遊乗一木肩輿僅容膝/狀如升所謂升庵也庵之前題曰士到東都須節)¶
　　(義地當西晉且風流為張愈光含筆與人遊無問/貴賤酒間吟次時命聲伎佐之舞裙歌扇笑擁彌)¶
　　(日在瀘州嘗醉糊粉塗面作雙丫髻插花門生舁/之諸伎捧觴游行城市王中丞元美曰壯心不堪)¶
　　(牢落故耗磨之/耳真知言哉)¶
　　(江出岷山其源自蜀西戎萬山來至嘉定而沫水/自巂州合大渡河穿夷界水山以㑹之至敘州而)¶
<pb:KR2k0052_WYG_045-124b>¶
　　(馬湖江㑹之南十五里渡江㑹之至瀘州而内江/又自資簡㑹之至重慶而嘉陵江自利閬果合等)¶
　　(州㑹之至涪州而黔江合南夷諸水㑹之至萬縣/而開江水自開達等州㑹之總而入峽是江自峽)¶
　　(而西受大水凡八及出峽而下岳陽則㑹之者洞/庭湖所受湖南北諸水也自是而下鄂都所㑹之)¶
　　(者淮臼所受與沅諸水也又自是而下黄州東四/十五里則巴河㑹之又自是而下九江則彭蠡㑹)¶
　　(之今名鄱陽湖所受之東西諸郡水也又自是而/下則㑹之者皖水所受淮西諸水也夫然後總而)¶
　　(入海是以自峽而東受大水凡五畧記天下之水/㑹於江者居天下之半其名稱之大而可考者凡)¶
　　(十有三故/曰江源)¶
　　(蔡松年補南北史志載吐谷渾酋長阿豺登其國/西疆山觀墊江源問羣臣曰此水流更有何名由)¶
<pb:KR2k0052_WYG_045-125a>¶
　　(何郡國入何水也長史曾和曰此水經仇池過晉/壽出宕渠始號墊江至巴郡入江度廣陵㑹於海)¶
　　(阿豺曰水尚知歸吾獨無所歸乎乃遣使南通於/劉宋貢方物宋少帝封為澆河公按此稱墊江非)¶
　　(今忠州之墊江也古之墊江即今合州也合州置/於西魏隋煬帝改合州為涪陵而移墊江之名於)¶
　　(忠州之桂溪今之墊/江則古之桂溪也)¶
　　(宋劉裕遣朱齡石伐蜀寇譙縱衆軍悉從外水取/成都臧僖從中水取廣漢老弱乗高艦從内水向)¶
　　(黄虎史焰通鑑釋文曰巴郡上合正對二水口左/則涪内水右則蜀外水自渝    州至綿州曰内)¶
　　(水自渝上戎瀘至蜀謂之外水按外水即岷江自/重慶上叙州嘉定是也内水自涪江自重慶上合)¶
　　(州遂寧潼綿是也中水即沱江自瀘州上富順資/簡金堂漢州是也曰四川者則取岷江沱江黒水)¶
<pb:KR2k0052_WYG_045-125b>¶
　　(白水四大川以為名爾沈約宋/書資江為中水涪江為内水)¶
　　(江自嘉州至荆門險灘凡千百餘灘外又有磧數/十今載其畧洞疾流也        水流沙上曰瀨)¶
　　　(沱石水出尾下曰瀵/    積水淺曰磧)　　(名囘流漩轉曰漩/水疾崖傾曰碥)¶
　　　　(灘磧相湊曰沝曰沱灘下急水如轉轂曰漕/野又水漫不流          流曰灘其名甚)¶
　　(多不盡/書也)¶
　　(蜀山之大者曰岷山其川曰岷江岷字説文作㟩/省作岷漢人𨽻書作汶多與汶上之汶相混列字)¶
　　(貉不踰汶謂川江也非汶上也毅敬順已辨之史/記冉駹為汶山郡司焉温公類篇曰汶音岷據史)¶
　　(記引禹貢岷嶓既藝及岷山之陽及岷山導江者/作汶蓋古字通用也三國志蜀後主至湔登觀坂)¶
<pb:KR2k0052_WYG_045-126a>¶
　　(觀汶水之流王右軍與周益州撫書曰要欲一遊/自汶嶺五代史蜀主王建貶衞尉少卿李鋼為汶)¶
　　(川尉/作岷)¶
　　(九折坂在黎州七勝城/在三峽口陸法和所立)¶
　　(孔明出師表五月渡瀘今以為瀘州非也瀘州古/之江陽而瀘水乃今之金沙江即黒水是也因其)¶
　　(水色黒故以瀘名之爾沈黎古志孔明南征由今/黎州路黎州四百餘里至兩林蠻自兩林南瑟琶)¶
　　(部三程至巂州十程至瀘水瀘水四程至弄棟即/姚州也今之金沙江在滇蜀之交一在武定府元)¶
　　(江驛一在姚安之左卻據沈黎志孔明所渡當在/今之左卻也瑟琶一作蝨琶兩林今之邛部長官)¶
　　(司/也)¶
<pb:KR2k0052_WYG_045-126b>¶
　　(漢地理志有胊䏰縣顔師古注音劬誤也按説文/胊腊挺也其俱反字既從句與地名何干通典作)¶
　　(朐䏰胊音如順切䏰如尹切讀閏蠢通典之音得/之矣而字作朐則音漢志而誤也當从&KR1219;乃叶閏)¶
　　(字之音&KR1219;䏰蟲名夔州地多此蟲遂以為名又/謂&KR1219;䏰屬漢中亦誤檢地志漢中實無此縣)¶
　　(易林大禹生石夷之野後漢戴叔鸞傳云大禹生/西羌水經注禹生於蜀之廣柔縣石紐村今之石)¶
　　(泉縣也石紐村今之石鼓山其山朝暮二時/有五色霞氣又有大禹採藥亭在大業山)¶
　　(漢夜郎縣屬牂牁郡唐書珍川牂牁郡本且蘭國/在今播州界珍州在今施州歌羅寨夜郎在桐梓)¶
　　(驛西二十里有夜郎/城碑尚在字已漫滅)¶
　　(蜀中有花名賽蘭香花小如金粟特馥烈戴之髪/髻香聞十步經月不散按佛經云天末香莫若牛)¶
<pb:KR2k0052_WYG_045-127a>¶
　　(頭㫋檀天澤香莫若詹糖薰陸天華香莫若伊蒲/伊蘭則伊蘭即此花也西域以之供佛後漢書所)¶
　　(謂伊蒲之供也蒲即菖蒲花世不恒有貴其難得/耳五加皮蜀中名白刺顛陶隱居云釀酒主益人)¶
　　(道家用此作灰亦以煑石與地榆並無别法東華/真人煑石經曰舜常登蒼梧之山曰厥金玉之香)¶
　　(草朕用偃息正道此五加也又異名曰金鹽王屋/山人王常曰何以得長久何不食石蓄金鹽母又)¶
　　(曰寧得一把五加不用金玉满車譙周巴蜀異物/志文章草贊曰文章作酒能成其味以金買草不)¶
　　(言其貴文章草/即五加皮也)¶
　　(文選蜀都賦平仲君遷皆木名注缺按司馬温公/名苑云君遷子如馬妳俗云牛妳柿是也今之造)¶
　　(扇用此/柿油)¶
<pb:KR2k0052_WYG_045-127b>¶
　　(藙魚既切説文玉篇俱云煎茱茰也漢令㑹稽郡/歲貢藙子一斗字一作艾揚雄蜀都賦木艾椒離)¶
　　(本草蜀州食茱茰甚高大有長及百尺者蜀人呼/其子為艾子宋景文公艾子贊曰緑實若茰味辛)¶
　　(香苾投粒羮臛椒桂之匹范石湖成都古今記云/艾子茱茰類也實正綠味辛蜀人每進酒輙以一)¶
　　(粒投之少頃香满盂釀但藙與艾蓋一物相似有/食茱茰藥茱萸之分如川芎有茶芎藥芎之别也)¶
　　(左思蜀都賦旁挺龍目側生荔枝故張九齡賦荔/枝云雖觀上國之光而被側生之誚杜子美絶句)¶
　　(云側生野岸及江浦不熟丹宮满玉壺諱荔枝為/側生雖本之左思張九齡然以時事不欲直道也)¶
　　(黄山谷題楊妃病齒云多食/側生損其左車則特好奇耳)¶
　　(左思蜀都賦有紫棃津潤之語注不言其狀按蜀/有梨樹花以秋日其花紅色唐李遵有進紫梨表)¶
<pb:KR2k0052_WYG_045-128a>¶
　　(元王秋澗有秋/日詠紅梨花詞)¶
　　(姑蘇守溪王公濟之在閣日論杜詩聞知榿木三/年大因問先父榿木蜀産榿字何音先父曰音欹)¶
　　(守溪曰當依韻書音楷先父曰音欹則鄉人農夫/皆識之若作偕音不知何木矣因舉王荆公榿木)¶
　　(詩曰濯錦江邊木有榿野園封植佇華滋地/偏幸免桓魋伐歲晚還同庾信移王乃悦服)¶
　　(李德裕畫桐花鳯扇賦序云成都夾岷江磯岸多/植紫桐每至春暮有靈禽五色小於𤣥鳥來集桐)¶
　　(花以飲朝露及花落則烟飛雨散不知其所徃有/名工繪於素扇余戲作小賦書其上其畧曰績兹)¶
　　(鳥於珍箑動凉風於羅薦發長袂之清香掩短歌/之孤轉愚按此則川扇之始也今川扇一種以青)¶
　　(紙為地畫人物花鳥於上此其遺製乎劉繢霏雪/錄云即東坡詞所謂綠毛幺鳯俗云倒掛者唐僧)¶
<pb:KR2k0052_WYG_045-128b>¶
　　(隱巒詩五色毛衣比鳯雛深叢花裡只如無美人/買得偏憐惜移向金釵重幾銖又劉言史有題蜀)¶
　　(客楊生江亭云垂絲蜀客涕霑衣歲盡長沙未得/歸腸㫁錦城風日好可憐桐鳥出花飛李之儀有)¶
　　(阮郎歸一詞詠倒掛云朱蜃玉羽下蓬萊佳時近/早梅探花情味久安排枝頭開未開魂欲㫁恨難)¶
　　(裁香心休見猜果知何遜是仙才何妨如夢來自/注云此鳥以十二月來一名收香倒掛又名探花)¶
　　(使性極馴好集美人釵上/宴客終席不去人愛之)¶
　　(蜀牋自唐已名天下予修蜀藝文有蜀牋譜一篇/近觀龍川集陳同甫與朱元晦書云川筆十枝川)¶
　　(墨一挺蜀人以為絶品則蜀人之筆墨在宋/為絶品不知何時降為眉州大邑之濫惡耳)¶
　　(沙門元靄蜀中人寫真染色以一小石研磨取色/蓋覆肉色之上後遂如真又有李靄之居金波亭)¶
<pb:KR2k0052_WYG_045-129a>¶
　　(號金波處士又有/王靄謂畫師王靄)¶
　　(資中一王褒也資縣之士曰吾王子淵也資陽之/士曰吾王諫議也兩邑皆社而稷之磐石一趙逵)¶
　　(也内江之士曰吾趙莊叔也資縣之士曰吾趙狀/元也資陽之士曰吾趙棲雲也三邑皆尸而祝之)¶
　　(洪雅眉州之祀田表聖綿州潼川之志蘇易簡亦/然或以訊予曰是不勝其爭請子訂其是余曰無)¶
　　(以為也其爭也君子小人斯懼矣子不見秦檜史/彌逺乎子孫貴顯譜牒分明有問之曰子秦太師)¶
　　(後乎子史丞相裔乎必踧然不悦怫然怒矣嗚呼/善善不止及其子孫又淑其鄉人惡惡不止其身)¶
　　(又病其子孫名教之嚴如此人其可不勉/於善哉故曰其爭也君子小人斯懼矣)¶
　　(前蜀王氏朝偽相王鍇字鱣祥家藏書數千卷一/一皆親札并寫藏經每趨朝於白藤擔子内寫書)¶
<pb:KR2k0052_WYG_045-129b>¶
　　(書法遒謹至後蜀孟昶又立石經於成都宋世書/傳蜀本最善以此五代僭偽諸君惟吳蜀二主有)¶
　　(文學然李昪不過作小詞工畵竹而已孟昶乃表/章五經纂集本草有功於經學矣今之戒石銘亦)¶
　　(昶所乍又作書林韻㑹宋儒黄公紹/韻㑹舉要實祖之然博洽不及也)¶
　　(成都浣花溪有石刻浣花夫人像三月三日為浣/花夫人生辰傾城出遊地志云夫人姓任氏崔寧)¶
　　(之妾按通鑑成都節度使崔旰入朝楊子琳乗虛/突入成都寧妾任氏出家財募兵得數千人自帥)¶
　　(以擊之子琳敗走朝廷加旰/尚書賜名寧任氏封夫人)¶
　　(楊察字隱甫成都人宋史有傳極稱其屬文雅緻/有體弟寘與兄齊名發解禮部廷試皆第一又蜀)¶
　　(士在宋世三元三人陳堯叟/楊寘何渙也亦可謂盛矣)¶
<pb:KR2k0052_WYG_045-130a>¶
　　(虞雍公戰伐之奇妙算之䇿忠烈義勇為南宋第/一與張魏公相上下特魏公有南軒為之子而朱)¶
　　(子極稱遂大顯揚雍公無人發其茂續耳簡池劉/巨濟序虞公奏議云余讀勝國忠肅虞公奏議二)¶
　　(百二十有七篇而慨然有感世但知采石之戰以/七千卒卻敵兵四十萬者功業偉然忌者猶曰適)¶
　　(然豈知公於紹興辛巳之前已因輪對面奏敵必/叛盟兵必分五道正兵必出淮西奇兵必出海道)¶
　　(宜令良将勁卒備此二境其先事之識已超出乎/衆人矣及敵叛盟上令從臣集議公獨言敵兵必)¶
　　(出淮丞相善其言而未果行及遣公勞師采石事/已大壞公以書生收合亡卒激勵諸将措置於倉)¶
　　(卒之餘而破敵於俄頃嗚呼非胷中素所蓄積忠/誠足以動天地感人心而作士氣未易成此偉績)¶
　　(也而曰適然可乎自昔狃勝者必忽其餘憂公又/令設備於𤓰州其他區畫悉各精宻而不茍敵遂)¶
<pb:KR2k0052_WYG_045-130b>¶
　　(遯去乃徐請車駕還行都歴歴見於奏疏也余竊/妄論宋朝多議論少成功雖盛時猶然況積習消)¶
　　(靡之餘人皆喜逸而惡勞圖安而懼危中興以來/前有張魏公後有虞雍公為國家任其勞當其危)¶
　　(者也彼不少愧焉而又忍短毁之乎丘文莊公語/先太師曰古今水戰采石比赤壁尤奇且難周瑜)¶
　　(主将而允文書生也瑜握重兵而允文空拳也瑜/有孔明為掎角而允文隻手也以此較之難易見)¶
　　(矣可謂不/易之論)¶
　　(宋直秘閣任盡言字元受眉山人元符諫官伯雨/之孫紹興從臣中先之子有詩文集楊誠齋序之)¶
　　(謂其詩文孤峭而有風稜雄健而有英骨忠鯁而/有義氣集罕傳余於羣公四六中見其賀湯侍御)¶
　　(鵬舉啓專言秦檜之惡其畧曰請言自古之姦臣/無若亡秦之巨蠧公攘名器報微時簞食之恩擅)¶
<pb:KR2k0052_WYG_045-131a>¶
　　(立刑誅箝當代縉紳之口制同列如挾兔斥異議/如放豚厚鷹犬之養而搏吠已憎疏鵷鷺之行而)¶
　　(孤危主勢受其頤指㨗若影從忠臣不用而用臣/不忠實事不聞而聞事不實私富貴之龍㫁豈止)¶
　　(使子弟為卿奪造化之鑪錘大不許人主除吏忠/義扼腕知識寒心上愧漢臣初乏朱雲之請劒下)¶
　　(慚唐室未聞林甫之斵棺遂令存没之間備極哀/榮之典凡千餘言可謂古之遺直矣余又因此見)¶
　　(高宗之庸懦生既誤用檜及檜死謂内侍曰朕今/日始免靴中置刀矣既知其惡而死猶以王爵贈)¶
　　(之雖三尺痴童不為/也宋之亡也晚矣)¶
　　(蒲禹卿成都人王蜀之世對䇿直言擢第一及宗/衍欲至天水禹卿上疏諫曰天水之地逺惡難行)¶
　　(險棧欹雲危峯插漢石崖微雨則摧閣道稍泥則/滑那堪叱馭豈可鳴鑾況玉京金闕寳殿珠樓内)¶
<pb:KR2k0052_WYG_045-131b>¶
　　(苑上林瓊池瓖圃香風满檻瑞露盈盤鈞天之樂/奏九韶迴雪之舞呈八佾何必須於逺塞看彼荒)¶
　　(山且蜀國從來創業多乏永謀或徳不及於兩朝/或祚不延於七代劉禪出降於鄧艾李勢遽歸於)¶
　　(桓温皆為不恤直言以致亡國宗衍/不聽至鳯州已遇敵不一年遂亡)¶
　　(蜀人青文勝明初任龍陽典史時邑民負租三萬/餘石文詣闕請免章三上不報遂自縊於登聞鼔)¶
　　(下特命官覆實免/之民因立祠祀焉)¶
　　(襄城張公淮字邦正為御史左遷縣丞轉四川雅/州判赴官時途次假寐空中忽聞有人呼張邦正)¶
　　(快起來聲甚急如此者再公疑而起出户視之其/山忽崩公大驚知為山神所報也公持節按吳憲)¶
　　(綱大振奸吏畏服民心帖然實/成化辛丑歲公後終任都御史)¶
<pb:KR2k0052_WYG_045-132a>¶
　　(雍孝聞蜀士之秀也元符末有聲太學學者推重/之崇寧初省試奏名第一前此屢上封事剴切九)¶
　　(重固已黙識其名至是殿䇿中力詆二蔡及時政/未便者徽宗大怒減死竄海外宣和末上思其忠)¶
　　(親批云雍孝聞昨上書致罹刑辟忠誠可嘉特開/落過犯授修武郎閣門宣贊舍人命頒而孝聞死)¶
　　(矣於是錄其一子純為右選紹興初從張魏公入/蜀魏公令屬趙喆軍中喆誅死純坐編管既死魏)¶
　　(公憐之後致其子安行一官紹/興間以告訐流嶺外不知所終)¶
　　(張咸漢州人應制舉初出蜀過夔州郡将知名士/也一見遇之甚厚因問曰四科優劣之差見於何)¶
　　(書無以對守曰載孟子註中因檢示之且曰不可/不牢□之也張道中漫思索著論成篇至都閣試)¶
　　(之日以此為首題張更不注思而就主文范淳/夫也覽之大喜遂置第一張即魏公乃翁也)¶
<pb:KR2k0052_WYG_045-132b>¶
　　(唐咸通十一年南詔入寇成都西川之民爭走入/城所占地不遇一席許雨則戴蓋以自庇又乏水)¶
　　(取摩訶池泥汁澄而飲之節度使盧躭召彭州刺/史吳行魯共修守備選兵三千人號曰突将蠻扺)¶
　　(城下合梯四面攻成都城上以鈎鐶挽之使近投/火沃油焚之攻者皆死頃者與戰又奪其昇仙橋)¶
　　(是夕蠻自焚攻具遁去後知/成都有備自是不復犯矣)¶
　　(寳應四年以趙彦呐為四川制置副使知興元府/端平元年為四川制置使兼知興元府端平二年)¶
　　(元人自鳯州入遂擣西池谷距沔九十里吏民議/退保大安知沔州事高稼言於彦呐曰今日之事)¶
　　(有進無退若能進據險地以身捍蜀敵有後顧必/不深入若倉皇召兵退守内地敵長驅而蜀事去)¶
　　(矣彦呐曰此吾志也至蜀口輟帳前總管和彦威/以軍護沔後呐進屯青野原元人圍之知天水郡)¶
<pb:KR2k0052_WYG_045-133a>¶
　　(曹友聞聞之徃救遂解其圍三年元人又衝大安/軍彦呐不從友聞控制大安以保蜀口友聞以為)¶
　　(不可彦呐不從友聞遂/渡江逆戰竟及於難)¶
　　(宋乾德三年全師雄據彭州稱興蜀大王雅州兵/應之太平興國九年七月雅州江水漲九丈壞民)¶
　　(廬舍淳熙十二年黎雅州獻馬有角長二寸京房/傳曰臣易上政不順厥妖馬角兹為賢士不足也)¶
　　(漢時自越嶲以東北君/長以十數徙漢縣筰都)¶
　　(武帝天漢四年置兩部尉一居旄牛主徼外夷一/居青衣主漢人順帝永和中青衣道夷邑長令田)¶
　　(夷叛與徼外三種夷三十一萬内屬後旄牛/    攻闗益州刺史張喬與西部尉破之)¶
　　(漢時六詔兵将不能相君長入唐漸强盛天寳中/異牟尋悉衆二十萬入寇與吐蕃併力侵黎雅叩)¶
<pb:KR2k0052_WYG_045-133b>¶
　　(邛崍闗懿宗咸通十四年酋龍復寇蜀䧟黎州入/邛州成都大震僖宗乾符元年刦掠嶲雅間破黎)¶
　　(州入邛崍闗掠成都西川節度使高駢逐至大渡/河奪鎧馬執酋長五十斬之收邛崍闗南詔遁還)¶
　　(後至遣使許婚宋太祖鑒唐之禍基於南詔乃棄/越嶲諸郡與大渡唐代宗大厯十一年吐蕃入掠)¶
　　(黎雅十三年攻茂州畧扶文遂侵黎雅宋自黔筰/以西至涪瀘嘉敘自階文折而東南至威茂黎雅)¶
　　(備邊十餘郡綿亘數千里剛夷惡獠殆千萬種自/治平之末訖於靖康大扺皆通互市奉職貢雖時)¶
　　(有剽掠如鼠竊狗偷不能為深患云宋黎雅州土/丁集沿邊農人火甲為之蓋雄邊子弟之遺法舊)¶
　　(無行陣軍伍但/以甲總領之)¶
　　(元豐中羣牧判官郭茂間言臣聞頃時以茶市馬/兼用金帛者亦聽其便近歲事局既分始專用銀)¶
<pb:KR2k0052_WYG_045-134a>¶
　　(絹錢非番部所欲且茶馬二事實相須乃詔專以/雅州之名山茶為易馬之用自是番馬之至者稍)¶
　　(衆久之買馬司復罷兼茶事自/李杞建議其後二職分合不一)¶
　　(吳保安字永固河北人任遂州方義尉其鄉人郭/仲翔即元振從姪也仲翔有才學元振将成其名)¶
　　(宦㑹南蠻作亂以李䝉為姚州都督帥師討焉䝉/臨行辭元振元振乃見仲翔謂䝉曰弟之孤子未)¶
　　(有名宦子姑将行如破賊立功某當政事當接引/之俾其縻薄俸也䝉諾之仲翔頗有幹用乃以為)¶
　　(判官委之軍事至蜀保安寓書於仲翔曰幸共鄉/里藉其風猷雖曠不展拜而心常慕仰吾子國相)¶
　　(猶子幕府碩才果以良能而受委寄李将軍秉文/兼武受命專征親綰大兵将平小寇以将軍英勇)¶
　　(兼足下才賢師之克殄功在旦夕保安幼而嗜學/長而專經才乏兼人官從一尉僻在劍外地邇蠻)¶
<pb:KR2k0052_WYG_045-134b>¶
　　(陬鄉國徼外闗河阻隔況此官已滿後任難期以/保安之不才厄選曹之格限更思微祿豈有望焉)¶
　　(将歸老丘園轉死溝壑側聞吾子急人之憂不遺/鄉曲之情忽垂特達之眷使保安得執鞭弭以奉)¶
　　(周旋錄及細微薄霑功效承兹凱入得預末班是/吾子丘山之恩即保安銘鏤之日非敢望也願為)¶
　　(圖之幸照其款誠而寛其造次專䇿駑蹇以望招/攜仲翔得書深感之即言於李将軍召為管記未)¶
　　(至而蠻賊轉逼李将軍至姚國與戰破之乗勝深/入蠻覆而敗之李身死軍没仲翔為擒蠻人利漢)¶
　　(財物其沒落者皆通音耗令其家贖之保安既在/姚州適值軍没遲留未返而仲翔於蠻中間闗致)¶
　　(書於保安曰永固無恙頃入書未報值大軍已發/深入賊庭果逢撓敗李公戰沒吾為囚殍假息偷)¶
　　(生天涯地角顧身世已矣念鄉國窅然才謝鍾儀/居然受繫身非箕子且見為奴海畔牧羊有類於)¶
<pb:KR2k0052_WYG_045-135a>¶
　　(蘇武宮中射鴈寧期於李陵吾自陷蠻方備嘗艱/苦肌膚毁剔血淚滂沱生人至艱吾身盡受以中)¶
　　(國世族為絶域窮囚日居月諸暑退寒襲思老親/於舊國望松檟於先塋忽忽發狂膈臆流慟不知)¶
　　(涕之何從行路見吾獨為傷愍吾與永固雖未披/款而鄉里先達風味相親想覩光儀不離夢寐昨)¶
　　(䝉枉問承問便言李公素知足下才名則請為管/記大軍去逺足下來遲乃足下自後於戎行非僕)¶
　　(遲遺於鄉曲也足下門傳餘慶天祚積善果事期/不入而身名並全向若早事麾下同參幕府則絶)¶
　　(域之人與僕何異吾今在厄力屈計窮而蠻俗没/留許親族徃贖以吾國相之姪不同衆人乃苦相)¶
　　(邀求絹千匹此信通問仍索百縑願足下早附白/書報吾伯父宜以時到得贖吾還使亡魂得歸死)¶
　　(骨更肉惟望足下耳今日之事請不辭勞若吾伯/父以去廟堂難可諮啓即願足下親脱石父解平)¶
<pb:KR2k0052_WYG_045-135b>¶
　　(仲之驂徃贖華元類宋人之事濟物之道古人猶/難以足下道義素高名節特著故有斯請而不生)¶
　　(疑若足下不見哀矜猥同流俗則僕生為俘囚之/豎死則蠻方之鬼耳更何望哉已矣吳君無落吾)¶
　　(事保安得書甚傷之時元振已卒保安乃為報許/贖仲翔仍傾其家得絹數百匹因徃巂州十年不)¶
　　(歸經營財物前後得絹七百匹數猶未至保安素/貧窶妻子又在遂州貪贖仲翔遂與家絶每於人)¶
　　(有得雖尺布升粟皆漸積之後妻子饑寒不能自/立其妻乃率弱子駕一驢自徃瀘南求保安所在)¶
　　(於途中糧盡猶去姚州數百里其妻計無所出因/哭於路左哀感行人時姚州都督楊安居乗驛赴)¶
　　(郡見保安妻哭異而訪之妻曰妾夫遂州方義尉/吳保安以友人沒番丏而徃贖因住姚州棄妾母)¶
　　(子十年不通音問妾今貧苦徃尋保安糧乏路遥/是以悲哭安居大奇之謂曰吾前至驛當候夫人)¶
<pb:KR2k0052_WYG_045-136a>¶
　　(濟其所乏既至驛安居賜保安妻錢數千給乗令/進安居馳至郡先求保安見之執其手升堂謂保)¶
　　(安曰吾嘗讀古人書見古人行事不謂今日親覩/於公何分義情深妻子意淺捐棄家室求贖友朋)¶
　　(而至是乎我見公妻來思公道義乃心勤佇願見/顔色吾今初到無物助公且於庫中假官絹四百)¶
　　(匹濟公此用待友人到後吾方徐為填還保安喜/取其絹令蠻中通信者持徃向二百日而仲翔至)¶
　　(姚州形狀憔悴殆非人也方與保安相識語相泣/也安居曽事郭尚書則為仲翔洗沐賜衣装引與)¶
　　(同坐宴樂之安居重保安行事甚寵之於是令仲/翔攝治下尉仲翔久於蠻中知其款曲使人於蠻)¶
　　(洞市女口十人皆有姿色既至因辭安居歸北且/以蠻口贈之安居不受曰吾非市井之人豈待報)¶
　　(耶欽吳生分義故因人成事耳公有親老在北且/充甘脆之資仲翔謝曰鄙身得還公之恩也微命)¶
<pb:KR2k0052_WYG_045-136b>¶
　　(得全公之賜也翔雖瞑目敢㤀大造但此蠻口固/為公求來公今見辭翔以死請安居難違乃見其)¶
　　(小女曰公既頻繁有言不敢違公雅意此女最小/常所鍾愛今為此女受公一小口耳因辭其九人)¶
　　(而保安亦為安居厚遇大獲資糧而去仲翔到家/辭親十五年矣却至京以功授蔚州錄事參軍則)¶
　　(迎親到官兩歲又以優授代州户曹參軍秩滿内/憂葬畢因行服幕次乃曰吾賴吳公見贖故能拜)¶
　　(職養親今親殁服除可以行吾志矣乃行求保安/而保安自方義尉選授眉州彭山丞仲翔遂至蜀)¶
　　(訪之保安秩滿不能歸與其妻皆卒於彼權窆寺/内仲翔聞之哭甚哀因制縗麻環絰加杖自蜀郡)¶
　　(徒跣哭不絶/節皆墨記之)　　　　　　　(酹畢乃出其骨每/第盛於練囊又出)¶
　　(其妻骨亦墨記貯於竹籠而徒跣親負之行數千/里至魏郡保安有一子仲翔愛之如弟盡以家財)¶
<pb:KR2k0052_WYG_045-137a>¶
　　(二十萬厚葬保安仍刻石頌美親廬墓側行服三/年既而為嵐州長史又加朝散大夫攜保安子之)¶
　　(官為娶妻恩養甚至仲翔德保安不已天寳十二/載詣闕讓朱紱及官於保安之子以報時人甚高)¶
　　(之初仲翔之没也賜蠻酋為奴其主愛之飲食與/之等經歲仲翔思北因逃歸追而得之轉賣與南)¶
　　(洞洞主嚴惡得仲翔苦役之鞭笞甚至仲翔棄而/走又被逐得更賣南洞中其洞號菩薩蠻仲翔居)¶
　　(中經歲困厄復走蠻又追得之復賣他洞洞主得/翔怒曰奴好走難禁止耶乃取兩板各長數尺命)¶
　　(仲翔立於板以釘自足背釘之釘達於木每役使/常帯二木行夜則納地檻中親自鏁閉仲翔二足)¶
　　(經數年瘡方愈木鏁地檻如此七年仲翔初不堪/其憂保安之使人徃贖也初得仲翔之首主展轉)¶
　　(為取之故仲/翔得歸焉)¶
<pb:KR2k0052_WYG_045-137b>¶
　　(屠鸞雲南洱海人正德中知蘆山縣縣境與天全/六番土官高繼恩楊世仁地相接二氏凶暴虐下)¶
　　(害及蘆山縣縣民嘉柑好李以帕繫樹杪無敢動/者士軍種縣田顆粒入天全而縣民為納税鸞為)¶
　　(不平乃教縣民學弓矢民番奮怒人百其勇擒高/氏用事豪僕係縣獄高氏聚衆刼獄鸞令其子追)¶
　　(捕其子死焉彼此交惡搆兵高楊合并攻蘆山赤/地百里雞犬皆空奏聞於朝命遊擊将軍曹玉征)¶
　　(之未下有司以間諜謀之先期楊氏擒高繼恩送/獄厥後高氏擒楊世仁亦送獄皆伏斧碪焉自是)¶
　　(土官不敢犯蘆山/皆屠鸞為之先也)¶
　　(名山之普惠大師本嶺表來流寓䝉山按碑西漢/僧理真俗姓吳氏修活民之行種茶䝉頂殁化石)¶
　　(為像其徒奉之號甘露大師水旱疾疫禱必應宋/淳熙十三年邑進士喻大中奏師功德及民孝宗)¶
<pb:KR2k0052_WYG_045-138a>¶
　　(封甘露普惠妙濟大師遂有智炬院歲四月二十/四日以隱化日咸集寺薦香宋元各有碑記以茶)¶
　　(利由之興焉夫啜茶西漢前其名未見民未始利/之也浮屠自東漢入中國初猶禁民不得學賀如)¶
　　(晦記稱西漢吳姓則華人也時安得華人為僧乎/考之張大用記本圖經稱後漢有高僧攜茶種䝉)¶
　　(山茶為天下利益然復為投茶化石其徒負以鑿/像為堂奉之又稱梓潼神君附鸞碑記正其為後)¶
　　(漢人名理真然則西漢之稱豈欲/古其人大用之記豈欲神其跡耶)¶
　　(晉桓温伐蜀參軍戰没衆懼欲退鼓/吏乃誤鳴進鼓蜀衆大潰李勢遂降)¶
　　(蜀孟昶末年婦女競為高髻號朝天/髻未幾昶入朝於宋至今蜀中效之)¶
　　(東坡仁宗朝登進士科復應制科擢居異等英宗/朝判鳯翔欲以唐故事召入翰林宰相限以近例)¶
<pb:KR2k0052_WYG_045-138b>¶
　　(且欲召試祕閣上曰未知其能否故試之如軾豈/不能耶宰相猶難之及試又入優等遂直史館神)¶
　　(宗朝以議新法不合補外李定之徒媒孽其詩文/有訕上語詔下獄欲寘之死上猶庇之得出方在)¶
　　(獄時宰相舉軾詩云根到九泉無曲處世間惟有/蟄龍知此不臣也上曰詩人之詞安可如此推求)¶
　　(時相語塞上一日與近臣論人才因曰軾方古人/孰比近臣曰頗似李白上曰不然白有軾之才無)¶
　　(軾之學累有意復用而言者力阻之一日忽出手/扎曰蘇軾黜居思咎閲歲滋深人才實難不忍終)¶
　　(棄因量移臨汝哲宗朝起知登州召為南宮舍人/不數月遷西掖遂登翰苑紹聖後熙豐諸臣當國)¶
　　(元祐諸臣例遷謫崇觀京卞用事拘以黨籍禁其/文辭墨迹而毁之政和間忽弛其禁求軾墨迹甚)¶
　　(鋭人莫知其由或傳徽宗親臨寳籙宮醮筵其主/醮道流拜章伏地久之方起上詰其故答曰適至)¶
<pb:KR2k0052_WYG_045-139a>¶
　　(上帝所值奎宿奏事良久方畢始能達其章也上/歎訝久之問曰奎宿何神為之所奏何事對曰所)¶
　　(奏事不可知為此宿者即本朝蘇軾也上大驚不/惟弛其禁且欲玩其詞翰一時士大夫遂從風而)¶
　　(靡/)¶
　　(孝宗留心經術無所不渉奏對官被顧問者多致/失措有㠪過者蜀人上殿孝宗驟問曰李融字若)¶
　　(川謂何過即對曰天地之氣融而為川結而為山/李融之字若川如元結之字次山也上大喜遂詔)¶
　　(改官密/院編修)¶
　　(蘇子瞻泛愛天下士無賢不肖歡如也嘗言自上/可以陪玉皇大帝下可以陪卑田院乞兒子由晦)¶
　　(黙少許可嘗戒子瞻擇交子瞻曰吾眼前見天下/無一個不好人此乃一病子由監筠州酒税子瞻)¶
<pb:KR2k0052_WYG_045-139b>¶
　　(嘗就見之子由戒以口舌之禍乃餞/之郊外不交一談惟指口以示之)¶
　　(何隨目不視色口不語利著譚言十篇論道德仁/讓嘗有屠牽豬過隨門豬索㫁失之强認溷中隨)¶
　　(便牽與之家養竹園人盜其筍隨行遇見之/恐盜者覺怖走竹中傷手足挈履歩而歸)¶
　　(揚子雲撰法言蜀富人齎錢十萬願載一名子雲/不聽以富人無義正如圏中之鹿欄中之牛豈可)¶
　　(妄/載)¶
　　(東漢光武召諸郡計吏問其風土及前後守令能/否蜀郡計掾樊顯進曰漁陽太守張堪昔在蜀漢)¶
　　(仁以惠下威能討姦公孫述破時珍寳山積捲握/之物足富十世而堪去職之日乗折轅車布被囊)¶
　　(而/已)¶
<pb:KR2k0052_WYG_045-140a>¶
　　(諸葛亮出祁山隴西南安二郡應時降圍天水拔/漢城擄姜維驅士女數千人還人皆賀亮亮愍然)¶
　　(有蹙容謝曰普天之下莫非漢民國家威力未舉/使百姓困於虎狼一夫有死皆亮之罪以此相賀)¶
　　(能不/為愧)¶
　　(魏軍至費禕率衆徃禦之光祿大夫來敏與禕别/求共圍碁於時羽檄交馳人馬擐甲嚴駕已訖禕)¶
　　(與敏對戲色無厭倦敏曰向聊觀試君/耳君信可人必能辦賊禕行賊遂退)¶
　　(蒋琬為尚書令時新喪元帥逺近危悚琬出類拔/萃處羣僚之右既無戚容又無喜色神宇舉止有)¶
　　(如平日由是/而衆望漸服)¶
　　(張霸為㑹稽太守舉賢士勸教講授一郡慕化但/聞誦讀聲埜無遺寇時人語曰城上烏鳴哺父母)¶
<pb:KR2k0052_WYG_045-140b>¶
　　(府中諸吏/皆孝友)¶
　　(蜀人王長文天資聰警高暢敏識治五經博綜羣/籍著無名子十二篇依則論語又著通經四篇亦)¶
　　(有卦名擬易元以為春秋三傳經不同乃據經摭/傳者春秋三傳十二篇又撰禮記除煩舉要凡十)¶
　　(篇皆行於時長文聞益州亂以通經筮得老蠶緣/枯桑之卦嘆曰桑無葉蠶已卒也吾蜀人殄於是)¶
　　(矣拜蜀郡太/守暴疾卒)¶
　　(魏帝殿前大鐘不扣自鳴人皆異之以問茂先茂/先曰此蜀郡銅山崩故鐘鳴應之耳尋蜀郡上其)¶
　　(事如茂/先言)¶
　　(熙寧初吳仲庶知成都一日文明廳前大槐枝葉/皆出烟色青白如焚香至暮方止木如故歴訪儒)¶
<pb:KR2k0052_WYG_045-141a>¶
　　(士莫知其説惟楊損之云隂符經謂火生於木禍/發必克疑有将士作亂而不成者月餘果有告戍)¶
　　(卒謀亂/者皆獲)¶
　　(文潞公知益州喜遊宴嘗宴鈐轄舍夜久不罷從/卒輒折馬廐為薪不可禁軍校白之坐客股栗公)¶
　　(曰天實寒可折與之飲宴/自若卒氣沮無以為變)¶
　　(楚王遣使聘陸通妻從市來曰先生少而為義豈/老而違之哉門外車跡何深也於是夫負釡甑妻)¶
　　(戴絍器遊諸名山食桂櫨/實黄菁子隱蜀峩眉山)¶
　　(君平卜筮於成都市人有邪惡非正之問則依蓍/龜為言利害與人子言則依於孝與人弟言則依)¶
　　(於順與人臣言則依於忠各因勢導之以善裁日/閲數人得百錢足自養則閉肆下簾而受老子傳)¶
<pb:KR2k0052_WYG_045-141b>¶
　　(覽無不通依老子莊周之旨著書十餘萬言揚雄/少時從遊學已而仕京師顯名數為朝廷在位賢)¶
　　(者稱君平德杜陸李疆素善雄久之為益牧喜謂/雄曰吾真得嚴君平矣雄曰君備禮以待之彼人)¶
　　(可見而不可得詘也疆心以為不然及至蜀致禮/相見卒不敢言以為從事乃嘆曰揚子雲誠知人)¶
　　(廣漢陽翁偉能聽鳥獸之音乗蹇馬之野田間有/放馬者相去數里鳴聲相聞翁偉謂其御曰彼放)¶
　　(馬目眇其御曰何以知之曰罵此轅中蹇馬蹇/馬亦罵之曰眇馬御者不信徃視之馬目果眇)¶
　　(楊宣為河内太守行縣有羣鵲鳴桑樹上宣曰前/有覆車粟此鵲相隨欲徃食行數里果有覆車粟)¶
　　(蜀張南本與孫位並學畵水皆得其法南本以為/同能不如獨勝去而畵火獨得其妙嘗畵辟支佛)¶
　　(於火中結跏趺坐烟飛雷掣烈烈有焚林燎原之/勢而佛以定慧力安然不動李薦為偈曰大士坐)¶
<pb:KR2k0052_WYG_045-142a>¶
　　(禪心若水月火周其身熾炎焰烈静觀/無始火本不熱與火相忘何生何滅)¶
　　(張乖崖鎮蜀雅聞孫知微欲一見之終不可致一/日聞在僧舍飲亟捐車騎詣之即投閣遁去乖崖)¶
　　(還朝出劍閣逢一邨童持知微書負一篋迎道左/曰公所喜者畵也今以二圖為獻問知微所在曰)¶
　　(適一山人以書授我信去已逺矣張公益歎其高/後馬知節守成都與知微遊處得其畵甚多馬解)¶
　　(所服金帯贈之即繫苧袍上人見其標韻蕭/散白衣金帶皆以為是孫思邈李太白也)¶
　　(蜀臨邛縣有火井漢室之盛則赫熾桓靈之際火/勢漸微孔明一窺而更盛至景耀元年人以燭投)¶
　　(而滅其年/併於魏)¶
　　(元和之初薛濤好製小詩惜其幅大不欲長賸乃/狹小之蜀中才子以為便後減諸牋亦如是名之)¶
<pb:KR2k0052_WYG_045-142b>¶
　　(曰薛/濤牋)¶
　　(元微之聞薛濤名因奉使見焉微之矜持筆研濤/走筆作四友贊其畧曰磨潤色先生之腹濡藏鋒)¶
　　(都尉之頭引書媒而黯黯/入文圃以休休微之驚服)¶
　　(莫尚書少虛因官西蜀謁南堂静師咨決心要堂/使其向好處提撕適如厠俄聞氣穢以手掩鼻遂)¶
　　(有省即呈以偈曰從來姿韻愛風流幾笑時人向/外求萬别千差無覔處得來原在鼻尖頭南堂答)¶
　　(曰一法纔通萬法周/縱横妙用更何求)¶
　　(天寳間明皇幸蜀姜皎以藩邸舊臣扈駕至綿州/畵角鷹於督郵亭壁甚精妙刺史摹於石豎州堂)¶
　　(後當時鷹隼不敢入城後守又摹之換前碑将載/歸至城南舟壞没於潭乃嘆曰無功矣後人遂名)¶
<pb:KR2k0052_WYG_045-143a>¶
　　(其灘曰/無功)¶
　　(明正統七年寧逺黄誠以刑部侍郎何文淵薦自/温州幕知綿州事一新百廢政聲甚著當造冊増)¶
　　(鄉流民多欲以所佃田起科附籍又有借糧營為/里長者黄謂之曰綿州土狹民貧必為後日之患)¶
　　(乃令以所墾田正過東渡洛水二鄉舊/糧鄉田雖増賦税不加民至今賴之)¶
　　(綿州有院曰水陸瀕溪有石龜鑿制莫稽每夕北/斗見時視之正在其首雖斗柄轉移星影常然)¶
　　(綿州東城北五里為芙蓉上游其水通於靈山麓/有獸潛其中狀如驢不時出遊上下無常或泳水)¶
　　(中或卧沙渚每出必/旱澇見者亦不吉)¶
　　(蝦蟆灘石蟇治北七里舊有石如蟇狀踞灘口張/口向南相傳城中自昔無蚊蠓蓋此石所致𢎞治)¶
<pb:KR2k0052_WYG_045-143b>¶
　　(間知州汪洪改修朱容隁/於此鑿碎其後遂不驗)¶
　　(綿州鯉魚橋仙跡治北八里即涪江匯入芙蓉溪/上游沿岸多民田每夏秋潦水逆流魚隨水上多)¶
　　(食禾稼民甚病之後遇一異人於橋鑿一又一綱/其魚遂集灘下不敢上漁人每於此時捕之得利)¶
　　(數倍今橋圮/魚復為害)¶
　　(龍㑹觀畵板治東六十里有觀曰龍㑹𢎞治間居/人廖天恕焚獻其中以殿瓦疎漏将為天花板數)¶
　　(十覆其上畵工已施膠粉有事去數月不至板集/殿中每静夜聞有聲疑為鼠耗所嚙後工至啓視)¶
　　(之則已畵矣筆跡天成莫/測起落處至今宛然如新)¶
　　(𢎞治甲子綿州副使白翺自知處州丁内艱歸新/置居第始築廳基寘巨甕畜金魚在側值雷雨交)¶
<pb:KR2k0052_WYG_045-144a>¶
　　(作甫霽有虹垂飲甕中居室炫燿照映比隣見者/驚愕爭趨視之良久起去甕水已竭適叅政郭祥)¶
　　(鵬按治因名/其廳曰垂虹)¶
　　(綿州余貴自知黄州休致歸時𢎞治十年也承兵/荒之後風晨雨夕每聞近郊悲號聲乃傭工十人)¶
　　(每二人舁大筐日收沿河山谷無主遺骸及城壕/漏澤園暴露者無慮數百叢葬所買義冢每遇寒)¶
　　(食中下元於河濱/廣祭歲以為常)¶
　　(正徳辛巳有夫婦以弄猴為衣食者十年矣寓於/嘉州之白塔山主者死葬於塔之左猴日夜號其)¶
　　(婦更招一丏者為夫猴舉手揶揄之婦弄猴使作/伎猴伏地不為鞭之輙奮叫入夜走主者之墓跑)¶
　　(土悲號七/日而死)¶
<pb:KR2k0052_WYG_045-144b>¶
　　(嘉定東十餘里有東觀在羣山中石壁四擁殿有/石函長三丈其上鑿烏獸花草文理纖妙隣於鬼)¶
　　(工緘鏁極固泯然無隙相傳尹喜真人昇天時約/曰函中有符籙慎不可開天厯中清河崔公為守)¶
　　(欲開之道士曰真人遺教啓函者必有禍崔以巨/索繫函鼻拽以數牛半日石函乃開有符籙十軸)¶
　　(耳崔曰向者謂有奇寳今符籙而已令緘鏁如故/崔是夕暴卒既而甦言曰有㝠吏攝吾至一官署)¶
　　(㝠官即故相呂公諲也謂吾開真人石函於法當/削壽祿即泣告呂公曰故人何以為救呂曰法不)¶
　　(可逃吾為足下致二年假職優其祿廪耳吾即拜/謝而甦因問其家死已三日矣本郡白於使具以)¶
　　(事告節制崔寧署攝副使月/給俸錢二十萬二年而卒)¶
　　(嘉州烏尤山釋氏相傳為觀音大士至此見南河/沙岸鬼魅啾啾乃化為鬼王名面然云大士七十)¶
<pb:KR2k0052_WYG_045-145a>¶
　　(二化至此自視其像/大䶋魋陋遂再不化)¶
　　(凌雲寺元時為戰塲多鬼祟至正間僧千峯曽為/獄卒合送囚徒㑹訊千峯曰世亂刑繁多不當罪)¶
　　(吾憐汝釋之我亦從此逝矣遂削髮為僧結庵九/峯山時挾一銅鐘以辟祟謂之幽明鐘倐有一人)¶
　　(走告郡守曰有僧鳴鐘家衆甚不安可為禁之守/像其人不凡乃諾而隂覘之至碧津渡即入水去)¶
　　(守曰此龍王下有龍宮焉因語僧僧既止後數日/又鳴之一夕大風雨掣鐘去至今不敢鳴洪鐘)¶
　　(嘉靖辛丑歲嘉定有儒生呂和者畜一猫為隣竊/後知之訟於官盜者畏罪人言須以牛償猫乃可)¶
　　(釋盜者曰牛賴以耕去此則一家無望矣遂至夜/鍵閉門戸拽牛至寢室并其母妻烈火焚之以身)¶
　　(躍入人物房舍倛燼然儒者實不知也後有商閻/四者以債訟挾儒生於官不察謂此生捶榖數人)¶
<pb:KR2k0052_WYG_045-145b>¶
　　(放火以滅蹟獄成置之重辟衆咸寃之儒生既殁/商得志生子女各一子甚敏慧善讀書後入試見)¶
　　(寃者持之遂昏迷扶出吐血死女亦死商夫婦亦/相繼死永訣時口數數道前事人亡産蕩不異於)¶
　　(寃者豈非/天道哉)¶
　　(嘉定州有黄魯直鐵羅漢頌小序云峩眉山之下/蟇頤津之淵有百鍊鋼鑄成二怖魔開士人物表)¶
　　(儀隨世尺度其中空洞不留一物叩之鏗然應大/應小香塗刀割受供不二沈之水則著底投之火)¶
　　(則熾然水火事息二老相視而笑涪翁曰吳兒鐵/人石心吾不信也二老者真鐵石耳乃為之頌曰)¶
　　(人言怖魔像非金亦非鐵若作世金鐵開士亦不/現禪坐應念徃一鉢千家供順佛遺勅故不宣示)¶
　　(神通有為中無為火聚開蓮花無為中有為廿露/破諸熱魔子自怖畏我無怖畏想或欲坯鎔之為)¶
<pb:KR2k0052_WYG_045-146a>¶
　　(已富貴梯賴世主慈觀虎兎失爪角或得埜狐書/有字不可讀狐涎着其心字義皆炳然却來觀六)¶
　　(經全是顛倒想今世/青雲士慎莫作此解)¶
　　(郫縣張愈遊蓬萊廟留詩云玉帶樓前鎖碧霞經/年培養牡丹芽不妨野鹿踰牆入銜出宮中第一)¶
　　(花又金玉霞臺插碧空笙歌迭響入天風當時國/色并春色盡在君王顧盼中夜夢童子謂曰吾蓬)¶
　　(萊第一宮太真也遂引愈至一洞口見衆/僊排列以待云感子詩妙絶増壽一紀)¶
　　(郫人得巨蛇於南郭渠長八九尺許刳剔臟腹盤/串置火上焙之越數日其數歲子忽皮膚腫裂痛)¶
　　(楚萬狀蛇謂之曰汝無狀剔我而焚之今汝兒亦/知此苦否其人驚乃取蛇拔去竹剗以水洗沃焚)¶
　　(香祈謝送之故處久之蛇復蜿/蜒而去兒亦平愈見古今集記)¶
<pb:KR2k0052_WYG_045-146b>¶
　　(潼川周野雲以琴遇知當路淳祐間甫二十謁余/制置玠於蜀嘗留某寺因縱歩林間聞叢宻中戲)¶
　　(笑聲即之則五六童子席地而奕野雲揖之童子/但頷之而已野雲意貴宦子弟心稍不平但素好)¶
　　(奕遂蹲而觀之須臾一童子擕尊俎至野雲渴意/可及已因問諸郎君何處童子不答舉尊酬酢談)¶
　　(笑自如若傍無人者野雲怒起一童子目之曰我/輩此樂不減橘中之老君謂何如捧盞目之童子)¶
　　(酌酒令飲野雲揺首一童子捧俎令取菓野雲亦/不顧而去一童子曰彼安能忘情隄上金絲也又)¶
　　(一童子曰此人心事亦好但易怒耳一童子曰二/十年後須當憶我野雲歸以語僧怪之偕徃舊處)¶
　　(見菓核狼籍而已僧曰是仙童也野雲大恨無緣/既而某太守妻之以女名垂楊始悟隄上金絲之)¶
　　(説後追憶仙童力意𤣥門/遊青城山或傳亦得道云)¶
<pb:KR2k0052_WYG_045-147a>¶
　　(李青霞眉州人襁褓失明歲荒父母不能存棄之/江流至青神漁人夫婦無子者得之曰盲兒也姑)¶
　　(養之十餘歲為人傭磨有瞽史挾琵琶説徃事者/攜之去教以所習雅善其藝至綿州多游士大夫)¶
　　(之門一日在高翰林舍適有道士與高公論丹法/李忽躍然擊碎琵琶而求為徒道士壯而許之遊)¶
　　(諸名山将十載不知所授受還綿稱曰青霞道人/高公叩之已有所悟矣然徃徃以術掩其妙出入)¶
　　(於真偽之間令人疑信不定杯酒戲丸垢膩投盆/盎得美鮮治羮充坐饌又善為鶴舞躍起二三尺)¶
　　(墜地無聲又道人隱衷洩未來諧謔巧發奇中嘉/靖己亥還眉弟妹在傭伍訪而嫁娶之數載復歸)¶
　　(綿卒於竇圌山葬訖世廟忽有旨求李青霞所司/踪跡無影指墓以復又數年州别駕尹姓者江西)¶
　　(人方莅任齋宿城隍祠問焚獻道士曰爾名曽天/成乎道士戄然曰小道名何容上達曰吾來時有)¶
<pb:KR2k0052_WYG_045-147b>¶
　　(李青霞道人居吾郡士大夫皆尊敬之行時謂余/必選眉州此吾鄉也城隍祠道士曽天成曽侍我)¶
　　(為徒今尚在為我寄聲天成駭然曰李師葬綿吾/等俱徃視其墓何由復居貴鄉州人始知青霞不)¶
　　(死而肅皇帝以神㑹/綿墓其尸解處也)¶
　　(李令伯陳情之後劉終服闋再徵乃至司空張華/常問之曰安樂公何如人密曰可次齊桓華問其)¶
　　(故曰齊桓得管仲而霸用豎刀而亂安樂公得諸/葛而抗魏任黄皓而喪國其成敗一也次問孔明)¶
　　(言教何碎密曰舜禹臯陶相與言皆聖人也故典/謨可簡諸葛公與凡人言不得不碎華服其論由)¶
　　(温令召入遷漢中太守頗懷怨望詔賜餞東堂酒/間賦詩末章云人亦有言有因有緣官中無人不)¶
　　(如歸田明明在上斯語豈然武/帝見而忿之奏免官卒於家)¶
<pb:KR2k0052_WYG_045-148a>¶
　　(中江王隱君孟蜀時人抱道不仕尢工於詩有落/花吟云富貴雨中花昨開今復落無人解花意俱)¶
　　(為貪花錯蓋有感於時事與吳之巽暴貴干天刑/之旨同而意尤含蓄其養可知志在逺引故姓名)¶
　　(不/傳)¶
　　(宋吳之巽大竹人逆曦嘗欲以季春聘士預令就/聘者書行藝年籍貫叱吏曰此何時耶因作詩曰)¶
　　(困窮何用怕鬼笑暴貴不免干天刑卒不為撓賊/平始應聘有司以考禮正刑一德以尊天子為問)¶
　　(巽拊髀曰吾氣昌矣/援筆成文遂冠多士)¶
　　(偽蜀王宗信鎮鳯州有角觝人蘇鐸者委之巡警/嘗與宗信左右孫延膺不協宗信因暇日登樓望)¶
　　(見蘇鐸錦袍束帶似逺行人之狀宗信訝之鐸本/岐人也延膺因譛曰蘇鐸雖受公蓄養其如包藏)¶
<pb:KR2k0052_WYG_045-148b>¶
　　(禍心久欲逃去宗信大怒立命擒至先㫁舌臠/然後斬之及延膺作逆其被法之狀一如鐸焉)¶
　　(蜀拔山軍帥李夢棋經敵擒歸岐陽老母悲泣因/瞽雙目夢棋在岐陽䖍祈至切願見慈母三載方)¶
　　(還夢棋刺血點母眼即時如/故乃知孝道感通甚昭然耳)¶
　　(蜀孟熙販果實養母承顔順旨昏定晨省出告返/面不憚苦辛父嘗云我雖貧養得一曽參及父亡)¶
　　(絶水漿哀號幾至滅性布苫於地寢處其上三年/不食鹽酪逺近嘆服因見鼠掘地得黄金數千兩)¶
　　(自此巨/富焉)¶
　　(宋蘇洵嘗於天聖中至玉局觀無碍子肆中見一/畵像筆法清奇云乃張仙也無子者禱之輙應洵)¶
　　(尚無子因解玉環易之每旦露香以/告乃得軾又得轍性嗜書皆成大儒)¶
<pb:KR2k0052_WYG_045-149a>¶
　　(宋成都人宋固為縣之文學鄉耆長有病者因卧/境上時大觀四年朝廷方行安濟法若有病者則)¶
　　(里正當任責固憚於聞官誘令過雙流牛飲橋覺/病者懷中有所挾搜之得銀十餘兩乃取之而推)¶
　　(墮其人橋下戒其徒勿得言居無何復至前處失/脚墮水中死其屍出下流五十里外沙磧中與病)¶
　　(者屍合若相/持抱者然)¶
　　(綿竹楊淮有五不居士傳其詞曰居士述孔業際/昭代性顓介不能折節獧競與物若巽怯心實難)¶
　　(撓㑹竊賢科以文學遊西京乃周秦漢隋唐之墟/未央阿房華清含元諸遺址皆在焉因慨憶五陵)¶
　　(豪富莫之踪跡嘆曰矧如予者何補於聖世抑奚/用逐逐哉未三年拜秩成均緣親老遂歸其家圖)¶
　　(書外杖頭不满百錢去郭十里許有别業遂請耕/稼每有酒輙便孤酌素心時至不恡情酣酩性喜)¶
<pb:KR2k0052_WYG_045-149b>¶
　　(涉獵書史雖蓑笠耕灌中未嘗去手不求甚解每/喜怒憂樂倦懶狂號則几乎章什以發暢幽興付)¶
　　(託已志客來訪既去人問客居士作何狀客曰不/近名不征利不詭時好不較横逆不以財累子孫)¶
　　(人也居士聞之曰肖我因號五不居士或曰陶靖/節自號五柳王無功自號五斗居士乃號五不奚)¶
　　(取於五居士曰五中數也於歲為夏於月為望於/日為午歲終則冬月終則晦日終則昏盈數也數)¶
　　(盈則虧夫君子不居焉昔朝歌向子平讀易至損/益卦嘆曰吾已知富不如貧貴不如賤但未知死)¶
　　(何如生耳因隱居不仕浪遊五岳名山意者亦在/於斯居士不知何里人其姓字亦不詳或曰生於)¶
　　(龍角山中云贊曰性弗投時俗靡易志衆喜榮富/彼獨違遇酒過三斗笑躍并至雅好比興不揆蟲)¶
　　(技無豐饒象有恬閒氣人曰無福必曰却是乃若/事靡巨細莫違親志五典四維未敢叛去毁譽旁)¶
<pb:KR2k0052_WYG_045-150a>¶
　　(午而若唾涕擬其人殆/狷介狐立而不流者乎)¶
　　(龍安府近昭劍地方山裂内有石粉如麫民取以/為食單食之則病和麫則飽事在萬厯三十二年)¶
　　(考别志曰山産麫民有饑存心錄載武后時/武威郡石化為麫貧者取以食即此類也)¶
　　(大足化龍橋相傳溪中有珠浮水上邑/人聶姓得而吞之遂化龍去因以為名)¶
　　(范禹偁彭州九隴人也父處衙吏禹偁少拓落隨/母改適張氏因冒姓張名諤有道士謂之曰子骨)¶
　　(法異常若讀書他日必大貴遂入丹景山從師苦/學天成中登第始復姓上郡守啓曰昔年上第誤)¶
　　(標張祿之名今日故園復作范睢之裔知祥以為/濛陽令召入侍太子昶嗣位累遷翰林學士凡三)¶
　　(知貢舉後從昶/歸朝授鴻臚卿)¶
<pb:KR2k0052_WYG_045-150b>¶
　　(郭祥正母夢李太白而生祥正少有詩/名梅堯臣曰天才如此真白後身也)¶
　　(東坡云舊聞老蚌生明珠未省老兎生於菟坡弟/子由己卯生坡號之曰卯君生子名虎兒故云)¶
　　(張延賞妻苗氏有精鍳特選京兆韋臯為壻臯不/拘小節延賞悔之漸見輕怠臯遂辭東遊妻贈物)¶
　　(七䭾臯每之一驛則附一馱以還行經七驛所還/都盡延賞莫之測後持節西川代延賞苖曰必韋)¶
　　(郎也延賞笑曰同姓名者何限來早方知不誤臯/鎮蜀與客宴郡西亭方就食忽暴風雨虹蜺自空)¶
　　(垂首於筵吸其酒且盡首似驢臯惡之遂罷宴豆/盧順在坐白曰祥符也虹蜺天使降於邪則戾降)¶
　　(於正則祥公正人也/後旬餘拜中書令)¶
　　(宋朱保衡營丘人咸平中為東鄉主簿王均及其/黨寇東鄉縣令棄城走保衡堅守城陷遇害子咸)¶
<pb:KR2k0052_WYG_045-151a>¶
　　(熙年十三被獲聞官軍至開州變姓名奔之見主/帥曰某東鄉主簿子也不幸父死於賊老母在青)¶
　　(州乞帯出境帥憐之俾騎以從事聞授濠州/定逺主簿蘇舜欽為保衡誌墓嘆其忠節)¶
　　(趙抃為益州轉運使再知成都窮城小/邑行部無不至常入雅訪隱士王潛)¶
　　(文同梓潼人以學名世操韻高潔常入雅為/王潛書濯纓亭又黄庭堅亦常訪張誾於雅)¶
　　(岳池縣教諭程公諱濟陜西朝邑人洪武間以明/經為四川岳池縣儒學教諭公有法術岳池去朝)¶
　　(邑數千里寢食俱在朝邑而日治岳池學事不廢/革除間上書言某月某日西北方兵起朝廷以為)¶
　　(非所宜言繫至京召入将殺之公叩頭曰陛下幸/囚臣至期而無兵臣死未晚也遂繫公獄已而兵)¶
　　(果起乃赦出公更以為軍師護諸将與靖難兵先/鋒戰於徐州大㨗㑹曹國公師退文皇至江上公)¶
<pb:KR2k0052_WYG_045-151b>¶
　　(逃去不知所終初徐州㨗時諸将樹碑載戰功及/統軍者姓名公忽夜徃祭碑人莫測其故後文皇)¶
　　(過徐州望見碑問知之大怒趣左右碎碑方一再/椎命止勿撃錄其碑文遂按碑族誅諸将無得脱)¶
　　(者公姓名正在擊處遂/免徃日之祭蓋禳之也)¶
　　(丹崖劉公以奇童背負入試時亷憲某公出一對/云雲月梯兒萬丈高在人平步公即對云綱常擔)¶
　　(子千斤重須我著肩後公任御史因武廟南巡具/疏極諫瀕九死而不回非身肩綱常擔子者能之)¶
　　(邪其英風/童穉時矣)　　　　(於/)¶
　　(唐丞相馬值罷安南都護與時宰不通又遷黔南/殊不得意維舟峽中古寺寺前長隄隄畔林木夜)¶
　　(月甚明見一白衣緩步隄上吟曰截竹為筒作笛/吹鳯凰池上鳯凰飛勞君更向黔南去即是陶鈞)¶
<pb:KR2k0052_WYG_045-152a>¶
　　(萬類時吟者數四遣人邀問即已失之矣後/自黔江入為大理卿遷刑部侍郎判鹽遂相)¶
　　(太和四年尚書劉遵古節度東蜀先是蜀人有富/蓄羣書劉既至嘗假其數百篇然未盡詳閲明年)¶
　　(夏涪江大汎突入壁壘潰里中廬舍歴數日水勢/始平劉之圖書器玩盡為瀑水濡汚劉始舍列於)¶
　　(庭以曝之後數日於羣書中得周易義一軸筆勢/奇妙字體稍古蓋非近代書也卷末題云上元年)¶
　　(三月十一日因讀周易著此正義從此易號十二/三歲至一人八千口當有大水漂溺因得舒轉曬)¶
　　(曝衡陽道士李德初劉閲其題嘆且久召賓掾視/之所謂歲至一人八千口者大和字也自上元至)¶
　　(太和凡更號十有三矣與其記/果相契然不知李德初何人耳)¶
　　(趙逵生於南渡之後性聰明身矮而麻尚質朴好/讀書年八歲隨父自内江徙之資中盤石縣北街)¶
<pb:KR2k0052_WYG_045-152b>¶
　　(居住夏月夜涼常遶街吹笛為戲是年時疫甚行/一日逵吹笛至北街茶肆老嫗與逵言近有五人)¶
　　(來店喫茶見吹笛過各迴避自後疫遂止人疑即/五瘟使者又一秀士貎類炳靈公入茶店囑老婦)¶
　　(云趙逵有濟貧之心必獲善果言訖忽不見後日/逵到店老婦具述此言逵聞徑赴廟謝空中云來)¶
　　(年轉對大廷必魁天下三年/後當入相後為嶽府尚書)¶
　　(蔡魯公帥成都一日於藥市中遇一婦人多髪如/畵者毛女語蔡云三十年後相見言訖不知所在)¶
　　(蔡後以太師魯國公致仕居京師一日在相國寺/資聖閣下納涼一邨人自外入直至蔡前云毛女)¶
　　(有書蔡接書其人忽不見啓封大書東明二字蔡/不曉其意後貶長沙死於東明寺因就葬焉呂辨)¶
　　(者蔡門人蔡罷珠履盡散獨呂送至長沙呂乗間/問蔡云公高明逺識洞鑒古今知國家之事必至)¶
<pb:KR2k0052_WYG_045-153a>¶
　　(於斯乎答云非不知也/特謂老身可以幸免)¶
　　(楊鼎夫成都人嘗遊青城過皁江溺而又出有老/人以杖接引且笑曰元是鹽裡人旋失老人所在)¶
　　(因作詩紀之曰青城山峭江水寒欲渡當時值急/湍一棹狂風吹逺岸舟逢怪石碎前灣手板弱杖)¶
　　(倉皇處命在洪濤頃刻間今日深恩無以報令人/羞説雀銜環至成都與知己言竟莫曉鹽裡之義)¶
　　(後判鹽鐵院感野人疾/暴亡以鹽裹其屍歸)¶
　　(虞文靖公集在翰林一夕夢兩朱衣引至一官府/見一人服王者服乃孔子也公跪於陛孔子謂曰)¶
　　(汝集善為之公退至殿陛一跌而寤公恐遺亡口/誦所言俄而聞叩門甚急亟起乃王詔議事二使)¶
　　(以上廐馬翼公至承天殿朝臣及諸學士俱集王/曰上晏駕上都某欲竊神器偽使者齎詔且至卿)¶
<pb:KR2k0052_WYG_045-153b>¶
　　(等在廷曷以處之衆無語公黙省夢中語乃進曰/殿下為中令監國宜即大位於是定計諭中外初)¶
　　(國璽在上都乃蠟為天子印章頒詔先遣使守古/北口候偽使者殺之焚其書此臨大事決大疑聖)¶
　　(人假夢以堅/公之志耳)¶
　　(翰林院侍講葉桂章為士時妻彭氏取絲繭黄白/混入釡中忽成微赤色異之乃易以水獨用純白)¶
　　(繭取之絲色愈鮮赤白相間不/紊如文錦人已卜葉桂章之兆)¶
　　(則天朝太僕卿來俊臣之彊盛朝官側目上林令/侯敏偏事之其妻董氏諫止之曰俊臣國賊也勢)¶
　　(不久一朝事壞奸黨先遭君可敬而逺之敏稍稍/引退俊臣怒出為涪州武隆令敏欲棄官歸董氏)¶
　　(曰速去莫求住遂行至州投刺叅州将錯題一張/紙州将展看尾後有字大怒曰修名不了何以為)¶
<pb:KR2k0052_WYG_045-154a>¶
　　(縣令不放上敏憂悶不已董氏曰但住莫求去停/五十日忠州賊破武隆殺縣令畧家口並盡敏以)¶
　　(不許上獲全後俊臣誅逐/其黨流嶺南又獲免焉)¶
　　(謝石潤夫成都人宣和間至京師以拆字言人禍/福求相者但隨意書一字即就其字離拆而言無)¶
　　(不奇中者名聞九重上皇因書一朝字令中貴人/持徃試之石見字即端視中貴人曰此非觀察所)¶
　　(書也然謝石賤術據字而言今日遭遇即因此字/黥配逺行亦此字也但未敢遽言之耳中貴人愕)¶
　　(然且謂之曰但有所據盡言無懼也石以手加額/曰朝字離之謂十月十日字非此月此日所生之)¶
　　(天人當誰書也一座盡驚中貴馳奏翊日召至後/苑令左右及宮嬪書字示之皆據字論説禍福俱)¶
　　(有精理錫賚甚厚并與補承信郎緣此四方求相/者其門如市有朝士其室懷姙過月手書一也字)¶
<pb:KR2k0052_WYG_045-154b>¶
　　(令其夫持問石是日坐客甚衆石詳視字謂朝士/曰此閣中所書否曰何以言之石曰謂語助者焉)¶
　　(哉乎也固知是公内助所書尊閣盛年三十一否/曰是也以也字上為三十下為一字也然無官寄)¶
　　(此常力謀遷動而不可得否曰正以此為撓耳蓋/也字着水則為池有馬則為馳今池運則無水陸)¶
　　(馳則無馬是安可動也又尊閣父母兄弟近身親/人當皆一無存者以也字着人則是他字今獨見)¶
　　(也字而不見人故也又尊閣其家物産亦當蕩盡/否以也着土則為地字今又不見土也二者俱是)¶
　　(否曰誠如所言也朝士即謂之曰此皆非所問者/但賤室以懷姙過月方竊憂之所以問耳石曰是)¶
　　(必十三個月也以也字中有十字並兩傍二豎下/一畫為十三也石熟視朝士曰有一事似涉奇怪)¶
　　(固欲不言則吾官所問正決此事可盡言否朝士/因請其説石曰也字着虫為虵字今尊閣所姙殆)¶
<pb:KR2k0052_WYG_045-155a>¶
　　(虵妖也然不見蠱蠱則不能為害謝石亦有薄術/可為吾官以藥下驗之無苦也朝士大異其説固)¶
　　(請至家以藥投之果百數小/虵而體無恙都人益共神之)¶
　　(徃時川蜀俗喜行毒而成都故事歲以天中重陽/時聞大慈寺多聚人物出百貨其間號為藥市者)¶
　　(於是有於牕隙間呼貨藥一聲人識其意亟投以/千錢乃從牕隙間度藥一粒號解毒丸故一粒可)¶
　　(救一人命夫迹既叵測故時多疑出神仙政和間/祐陵以仁經惠天下嘗即上清寳籙宮之前新作)¶
　　(兩亭左曰仁濟給藥治疾苦右曰輔正主符水除/邪鬼因遂詔海内凡藥之治病彰彰有聲者悉索)¶
　　(其方書上之於是成都守臣監司奏命相與窮其/狀乃始得售解毒丹家蓋世世懼行毒者讐害故)¶
　　(匿其迹非有所謂神仙也既據方修治得其全即/并藥奏御事下殿中省上曰朕自弛天子所服御)¶
<pb:KR2k0052_WYG_045-155b>¶
　　(以濟元元母煩有司也由是殿中省羣醫師騐其/方則王氏博濟方中之保靈丹方爾當是時尤子)¶
　　(行適領殿中監事故獨得其詳吾落南來用是/藥嘗救兩人非葫蔓草毒得不死蓋不可不書)¶
　　(花蘂夫人蜀王建妾也後號小徐妃者大徐妃生/王衍而小徐妃其女弟在王衍時二徐坐游燕汚)¶
　　(亂亡其國莊宗平蜀後二徐隨王衍歸中國半塗/遭害焉及孟氏再有蜀傳至昶則又有一花蘂夫)¶
　　(人作宮詞者是也國朝降下西蜀而花蘂夫人又/隨昶歸中國昶至且十日則召花蘂夫人入宮中)¶
　　(而昶遂死昌陵後亦惑之嘗造毒屢為患不能遂/太宗在晋邸時數諫昌陵而未克去一日從上獵)¶
　　(苑中花蘂夫人在側晋邸方調弓矢引滿擬走獸/忽回射花蘂夫人一箭而死始所傳多偽不知蜀)¶
　　(有兩花蘂夫人皆/亡國且殺其身)¶
<pb:KR2k0052_WYG_045-156a>¶
　　(漢扶嘉生一女幽居一日遊於溪畔恍惚有娠年/餘産一物無手足眼目形像嘉怒劈為九段投之)¶
　　(溪中須臾化為九龍嘉異之示雲安人不得於溪/中取魚嘉臨終有記云三牛對馬嶺不出貴人出)¶
　　(鹽井没後其女示以井脈處所掘開遂得鹽井時/民共立嘉為井主至今為雲安井神封為昭利廣)¶
　　(濟王又封九龍為龍/王今為九井之神)¶
　　(杭州郎仁寳瑛所著七修類稿載餘姚楊安世撫/論天下山川之奇云平生所見峯巒岩洞無出於)¶
　　(四川雅州去州數十里石壁一帶上有筆峯長短/數千下有深岩懸石數百皆五彩錦川文石青白)¶
　　(紅葉燦爛奪目至此而精神為之恍惚也州守從/字州判凌眼常刻唐人詩補天餘彩石縮地入青)¶
　　(山之句/於岩壁)¶
<pb:KR2k0052_WYG_045-156b>¶
　　(老人邨在灌縣西七十里岷山之南青城山之西/北中有平阜一徑如秦人之桃源昔人避難其中)¶
　　(多享年壽故名或謂潛夫張不羣因入山採藥浹/旬不返見一老叟致敬而問之曰吾族本丞相范)¶
　　(賢之裔范知李雄之祚不永挈吾輩居此為終焉/之計蘇子瞻云蜀青城山老人邨有五世孫者道)¶
　　(極險逺生不識鹽醢而溪中多枸杞根盤如龍蛇/飲其水故壽圖經云即老澤也又按夷堅丙志云)¶
　　(青城老澤東坡集中所載不食鹽醢年過百歲者/蓋此也平時無人至其處闗壽卿與同志七八人)¶
　　(作意徃遊未到二十里日勢薄晚鳥鳴猿悲境界/凄厲同行相顧塵埃之念如掃策杖徐進久之山)¶
　　(月稍出花香撲鼻諦視之滿山皆牡丹也幾二更/乃得一民家老人猶未睡見客至欣然延入布葦)¶
　　(席而坐客謝曰中夜為不速之客庖僕尚逺無所/得食願從翁賖一飡明當償值矣翁曰幸不糲食)¶
<pb:KR2k0052_WYG_045-157a>¶
　　(見鄙敢論值乎少頃設麥飯一鉢菜羮一盆當席/間環以椀揖客坐食翁獨據榻正中坐俄然一物)¶
　　(如小兒狀寘於前衆莫敢下箸獨壽卿擘食少許/翁曰吾儲此味六十年規以待老今遇重客不敢)¶
　　(愛而皆不顧何也取而盡食之此松根下人參也/明日導徃傍舍亦皆爭相延饌曰兹地無租税吾)¶
　　(斸山為隴僅可播種以贍伏臘縣吏不到門或經/年無人跡諸賢何為肯臨之留三日始出小凡在)¶
　　(彼所見百人其少者亦龐眉白髪畧無兒曹近/歲道漸通漸能致五味而壽不衰今屬滋茂鄉)¶
　　(黎州風穴山旁有風穴間有/氣出須臾風起號怒如雷)¶
　　(叙州小深山四時常雨霖霪/不止俗呼為大漏天小漏天)¶
　　(大隋者成都古天彭之西嶺名刹昔神照天師演/大宗乗燒蛇於此時有一白蛇纏錫不就爇師曰)¶
<pb:KR2k0052_WYG_045-157b>¶
　　(做這個形骸猶不肯捨乃於七佛樓後卓錫為井/井上立廟名曰白龍居明正統十三年戊辰六月)¶
　　(二十井水忽自湧出須臾大至樓殿震動僧方擊/鼓號鐘以警衆見其勢不可遏遂攀岩緣木奔騰)¶
　　(四走及回視之前後樓殿周環廡宇/悉皆陷没惟溷厠在山側不預泯焉)¶
　　(由灌陽軍遡牛溪而行百里溪益逺而山益峻及/其源窮山峙地境幽絶人跡罕到邑士王逍等世)¶
　　(居之一日有僧至其地乞食食訖假寐於磨山齁/齁有聲王出見龍蟠睡訝之既而求一袈裟地及)¶
　　(展衣覆其處募工匠為巨室遂陷為池木葉入池/即有烏銜而去之時以接骨方遺王氏至今成都)¶
　　(禱雨則必命王氏至潭乞水/則雨隨至名其池曰滋茂)¶
　　(忠州鳴玉溪有花如蓮葉如桂艷膩當時亦無有/識之者白樂天賦詩云如折芙蕖栽旱地似抛芍)¶
<pb:KR2k0052_WYG_045-158a>¶
　　(藥掛高枝雲埋世隔無/人識惟有南賓太守知)¶
　　(集真洞在開縣北十里嘉靖五年掘出一碑記云/内有石日月其明如畫為真人所居故謂之集真)¶
　　(洞傳聞漁人遇暑夜嘗見人在彼河内沐浴/有應答聲俄而遁入水中疑其為洞仙也)¶
　　(老龍洞在開縣西北八十里洞門方廣五尺深不/可測以火燭之行三里許有水池極深凡遇旱禱)¶
　　(雨輒應相傳宋時旱有祈雨者入洞中取水忽迷/路遂前行三十里見一大宅院有一老嫗曝米谷)¶
　　(後園中有犬數百五色斑斕各自為隊或躍或舞/或偃或卧殿堂門廡金碧輝煌老嫗問曰汝來何)¶
　　(為其人據實以對且賜飯食之甚美老嫗嘗以身/遮護恐為羣犬所害乃曰此不宜久居我授汝一)¶
　　(竹杖持此可知前路至洞口置之慎勿持去亦勿/回顧又以白米一升貽之其人回至洞口行百步)¶
<pb:KR2k0052_WYG_045-158b>¶
　　(回視竹杖乃龍也頭角崢嶸牙爪奮露奔/至家視其米皆珠也其人年八十方卒)¶
　　(潼川射洪縣有飛石巖巖陡絶峭壁直數十仭下/瞰江流鑿石徑以通行道有巫山士人嘗以闗節)¶
　　(豫購試目自謂得售猶掇之耳比赴省試騎馬過/巖下忽飛石自空墜中士人立斃而騎逸去從者)¶
　　(駭散棄不收俄而同庠某亦應試過為櫬而斂之/殯於旁寺廡下心念行且返吾為歸爾骨夜夢士)¶
　　(人來告曰某不幸以賄凟進致天譴幸君收遺骸/願奉試日助君得售為謝是秋其人果與解額遂)¶
　　(返士人之櫬於故丘因號飛石巖而鑱石/為士人中石墜馬像示戒行者像至今存)¶
　　(周末殺萇𢎞於蜀血碧色入地化為碧/玉數里内土皆青色故蜀有青泥坊)¶
　　(近有盜發蜀昭烈墓入穴見兩人張燈對碁侍衛/十餘盜驚懼拜謝一人顧曰爾飲乎乃各飲以一)¶
<pb:KR2k0052_WYG_045-159a>¶
　　(杯兼乞貝玉腰帶數條命速出盜至外口/已漆矣帶乃巨蛇也視其穴已如舊矣)¶
　　(郫縣何武墓側有尹姓者犯其墓輒死正德丁丑/正月尹喜竊其磚石事發繫獄三月火焚其居二)¶
　　(十九暴死是日其中堂墟土突出如席高二尺由/是觀之正人君子百世之後精靈尚如是良可畏)¶
　　(夫/)¶
　　(成都西金容坊有石二株舊曰石笋前秦遺址諸/葛孔明掘之有篆字曰蠶叢起國之碑以二石柱)¶
　　(横埋中連以鐵一南一北無所偏倚有五字濁歜/燭觸蠲時人莫曉後范長生議曰亥子歲濁字可)¶
　　(記主水災寅卯歲歜字可記主饑饉己午歲燭字/可記主火災辰戌丑未歲觸字可記主兵災申酉)¶
　　(歲蠲字可記主豐稔後/以年事推之悉皆符驗)¶
<pb:KR2k0052_WYG_045-159b>¶
　　(偽蜀廣政末成都人唐季明因破一木中有紫文/𨽻書太平兩字時以為佳瑞有識者云不應此時)¶
　　(須成都破後方見太平爾自王師平蜀/頻施曠蕩之恩仍有太平興國之號)¶
　　(大中祥符六年綿州彰明縣崇仙觀柏柱上有木/文如畫天尊狀毛髪眉目衣服履舄纖縷悉備知)¶
　　(州比部員外郎劉宗言遂繪事奏聞奉旨令津/置赴闕送玉清昭應宮今川民皆圖畫供養之)¶
　　(成都漆工艾延祚甲午歲為賊所驅於郡治令造/漆器五月六日忽聞鼓鼙聲及南門火起乃天兵)¶
　　(至郡也延祚窘甚緣上大樹匿穠葉間見天兵徃/來搜捕殺戮狼籍至夜遂下樹卧積屍中及中宵)¶
　　(聞數十人傳呼聲頗𩔖将吏且無燭炬因竊視之/不見其形但聞按籍㸃名僵屍聞呼一一應之惟)¶
　　(不呼延祚乃知聖朝伐叛/討逆悉奉行天誅者也)¶
<pb:KR2k0052_WYG_045-160a>¶
　　(元和荆客崔商上峽之黔秋水既落舟行甚遲商/因杖策徐歩不三四里忽有人居石橋竹扉板屋)¶
　　(有尼衆十許延客升其居見舍上多曝果栗須臾/則自外齎負果累累商以深山疑為妖異怱遽南)¶
　　(返商既登舟訪於舟子皆曰此猿猱耳非速返幾/為所殘商即聚僮僕挾兵杖亟徃尋捕則無踪跡)¶
　　(矣/)¶
　　(忠州墊江縣吏冉端唐開成初父死有嚴師者善/山岡為卜地云合有王氣羣聚之物掘深丈餘遇)¶
　　(蟻城方數丈外重雉堞皆其子城譙櫓工若雕刻/城内分徑街小垤相次每垤有蟻數千憧憧不絶)¶
　　(徑甚淨滑樓中有二蟻一紫色長寸餘足作金色/一有羽細腰稍小白翅翅有經脈疑是雌者衆蟻)¶
　　(約有數斛城隅少壞以堅土為蓋故中樓不損既/掘露蟻大櫌若求救之狀吏遽白縣令李元之既)¶
<pb:KR2k0052_WYG_045-160b>¶
　　(觀勸吏改卜嚴師代其卜驗為其地吉縣吏請遷/蟻於巖側狀其所為仍布石粟覆之以板經旬嚴)¶
　　(師忽得病若狂或自抵觸穢詈大呼數日不已/元之素厚嚴師因為祝蟻療以雄黄丸方愈)¶
　　(蜀昌州牧任彦思家忽聞空中有樂聲極雅麗悲/切竟日不休空中言曰與吾飲食任問是何人竟)¶
　　(不肯言本末廼與静室設之如人食無遺或不與/食即致破什器蟲入人耳烈火四起彦思惡之移)¶
　　(去迴避亦常先至凡七八年忽一日不聞樂聲置/食無所饗廰舍袱上血書詩曰物類易變遷我行)¶
　　(人不見珍重任彦思相别日已逺彦思猶惡其所/題以刀剗之而字已入木終不知是何鬼物也)¶
　　(咸和中呼延冀者授忠州司户攜其妻之官至泗/水遇盜盡奪其財物乃至躶形遂與妻於路傍訪)¶
　　(人烟俄逢一翁問以故冀告之翁曰南行之數里/即我家或可與家屬暫宿也已同入林中得一大)¶
<pb:KR2k0052_WYG_045-161a>¶
　　(宅翁安存於一室内設食遺衣夜深親就冀譚復/具酒殽曰我家惟有老母君若未能攜妻去可且)¶
　　(留之待到官來迎亦可冀思之良久謝曰丈人既/以心托我妻本出宮人能歌好飲多放蕩幸丈人)¶
　　(拘束之妻與冀言泣而别冀到官方謀逺迎其妻/忽一日有達書者啓視之則妻書也大畧言妾本)¶
　　(歌妓㓜入宮禁清歌妙舞今君棄我妾已歸翁子/少年矣冀覧書不勝怒憤抛官至泗水本欲見翁)¶
　　(及其妻殺之訪尋不得但見一大冢林木森然冀/毁其冢見其妻已死在冢中迺取尸祭别葬之)¶
　　(蜀中有梁叅議周御史先後在告里居不法俱卒/數年有金堂小吏素遊其門一日過銅梁月夜獨)¶
　　(行至小溪上秋木蕭蕭突然見二公色甚慘吏驚/怖莫知所措二公慰安之遂相與停立梁曰過我)¶
　　(家見我子孫傳我言無為不善我在㝠司徒有悔/心耳周獨悵然無語吏曰公何以教周曰過吾鄉)¶
<pb:KR2k0052_WYG_045-161b>¶
　　(煩語隣人張七公幸為我呵護樵牧㝠/感無極矣言訖黒風蓬蓬來遂不見)¶
　　(迎龍觀在開縣東一里神仙山頂舊傳觀中道士/每歲一人登仙入道以先後為序届期觀中預為)¶
　　(設醮拜章沐浴更衣以俟觀者不啻數千里時音/樂喧闐燈火輝煌長橋如虹自空而下登仙者升)¶
　　(橋而去莫知所之有一異僧至知其為妖也按劍/以俟須臾橋成即揮劍斬之有物墮地長丈許如)¶
　　(牛舌狀血流滿地莫知為何既而於温湯井後石/洞中見一巨蟒舌㫁而死乃知向者登仙之士皆)¶
　　(為蟒所吞自/是妖患遂絶)¶
　　(貞元末資州得龍長丈餘西川節度使韋臯/匣而獻之百姓縱觀三日為烟所熏而死)¶
　　(大順元年六月資州兵王全義妻如孕覺物漸下/入股至足大拇痛甚拆而生珠如彈丸漸長如杯)¶
<pb:KR2k0052_WYG_045-162a>¶
　　(蜀将軍皇甫直别音律擊陶器能知時月好彈琵/琶元和中嘗造一詞乗凉臨水池彈之本黄鐘而)¶
　　(聲入㽔賓因更絃再三奏之聲猶㽔賓也直甚惑/不悦自意為不祥隔日又奏於池上聲如故試彈)¶
　　(於他處則黄鍾也直因調㽔賓夜復鳴彈於池上/覺近岸波動有物激水如魚躍及不彈則没矣直)¶
　　(遂集客車水竭池窮池索之數日泥/下丈餘得鐵一斤乃方響㽔賓鐵也)¶
　　(華陽雷平山有田公泉飲之除腸中三蟲用以浣/衣勝灰汁&KR1219;䏰縣鹽井有鹽方寸中央隆起如張)¶
　　(傘名曰/傘子鹽)¶
　　(資州有石方/丈走行數畝)¶
　　(蜀後主有核桃二扇每扇盛水五升良/久成酒能醉人更互貯水以供其宴)¶
<pb:KR2k0052_WYG_045-162b>¶
　　(蜀中有竹蜜蜂好於野竹上結窠/與蜜並紺色可愛甘倍於常蜜)¶
　　(蜀孟昶一錦被甚濶猶今之三幅帛而一梭織成/被頭作二穴若雲版樣蓋以叩於項下如盤領狀)¶
　　(兩側餘錦則擁覆/於肩名曰鴛衾)¶
　　(大厯中成都百姓郭逺因樵獲端木一莖理成字/曰天下太平詔藏於袐閣又西川一縣不記名吏)¶
　　(因換獄卒木薪之/有天尊形像存焉)¶
　　(唐東蜀大聖院有木像製度瓌異耆老相傳云頃/自荆湘泝流而上歴歸峽等郡郡人具舟楫取之)¶
　　(千夫牽挽不至岸至渝州人焚香祈請應/聲而住郡守及百姓遂構大聖院安置之)¶
　　(合州赤水縣有趙鷰奴者居大雲寺地中初母孕/數月産一虎棄之江已復孕産一巨鼈已又産一)¶
<pb:KR2k0052_WYG_045-163a>¶
　　(夜乂長尺餘又棄之復孕數月産鷰奴眉目五官/一一皆具自項以下其身如㫁瓠亦有肩背兩手)¶
　　(足各長數寸無肘臂腕掌於圓肉上各生六指纔/寸餘爪甲亦具其下兩足一二寸亦皆六指既産)¶
　　(不忍棄之及長只長二尺善入水能操舟性甚狡/慧詞喙辯給以捕魚宰豚為業每鬬船驅灘及歌)¶
　　(竹枝詞輆勝必為首冠市肆交易必為牙保常髪/髠緇衣民間呼為趙師晚歲但秃頭白衫而已或)¶
　　(拜跪跳躍倒撲於地形倮露人多笑之或乗驢逺/適只使人持之横卧鞍中若衣囊焉有二妻一女)¶
　　(衣食豐足或擊室家力不可制乾徳初年僅六十/腰腹數圍面目如常人無異其女右手無名指長)¶
　　(七八寸亦/異於人)¶
　　(洪武四年明昇以全蜀降獻良馬十有一色正白/蓋得之於羅鬼國養龍坑牡馬與龍交而生者身)¶
<pb:KR2k0052_WYG_045-163b>¶
　　(長十有一尺首高數尺足之高比首殺其二尺有/肉隱起項下約厚五寸廣三寸餘貫脈絡腹至尾)¶
　　(閭而上精彩明晃振鬣一鳴萬馬為之辟易韉勒/不近近則作人立而吼上謂天既生此英物必有)¶
　　(神以司之親撰祝冊詔有司以牲醪祀於馬祖然/後勅典牧副使高敞囊沙四百斤壓之人跨囊沙)¶
　　(上使之遊行苑中久之性漸柔馴適八月癸巳上/将行朔月禮於清凉山壇於是乗之而出如驥雲)¶
　　(而馳一塵弗驚皇情悦豫賜名飛越/峯復命御用監馬晉臣繪其形藏焉)¶
　　(齊建元中涪陵郡蜑民田健所住巖間常留雲氣/有聲響徹若龍吟求之積歲莫有見者云四月二)¶
　　(十四日巖藪黒夜忽有雙光至明徃獲古鍾/一枚又有器名淳于蜑人以為神物奉祠之)¶
　　(左太冲蜀都賦云丹砂赩熾出其坂蜜房郁毓被/其阜山圖  而采而得道赤斧服而不朽按赤斧)¶
<pb:KR2k0052_WYG_045-164a>¶
　　(巴人能煉丹砂身體毛髪皆/赤掌中赤斧成形亦異人也)¶
　　(蜀中女子多才其尤傑出者為女狀元黄崇嘏後/此則楊用修夫人黄氏亦有才情用修在滇中黄)¶
　　(寄以詩云鴈飛曽不到衡陽錦字何由寄永昌三/春花柳妾薄命六詔風烟君斷腸曰歸曰歸愁歲)¶
　　(暮其雨其雨怨朝陽相憐空有刀環約何日金雞/下夜郎此正陸士衡所謂炳若縟繡凄若繁霜者)¶
　　(也詎非其黄/崇嘏之流哉)¶
　¶
　¶
　¶
<pb:KR2k0052_WYG_045-164b>¶
　¶
　¶
　¶
　¶
　¶
　¶
　¶
　四川通志卷四十五¶
